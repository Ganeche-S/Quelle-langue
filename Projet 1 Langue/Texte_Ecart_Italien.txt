
Jump to navigationJump to search
Benvenuti su Wikipedia
L'enciclopedia libera e collaborativa

Clicca qui per sfogliare l'indice delle voci! Sfoglia l'indice   Clicca qui per consultare il sommario dei vari argomenti!Consulta il sommario   Clicca qui per navigare tra i portali tematici! Naviga tra i portali tematici

1 783 514 voci in italiano

Versione per dispositivi mobili


Vetrina
Vetrina
Da Vinci Vitruve Luc Viatour.jpg
L'umanesimo fu un movimento culturale, ispirato da Francesco Petrarca e in parte da Giovanni Boccaccio, volto alla riscoperta dei classici latini e greci nella loro storicità e non più nella loro interpretazione allegorica, inserendo quindi anche usanze e credenze dell’antichità nella loro quotidianità tramite i quali poter avviare una "rinascita" della cultura europea dopo i cosiddetti "secoli bui" del Medioevo.

L'umanesimo petrarchesco, fortemente intriso di neoplatonismo e tendente alla conoscenza dell'anima umana, si diffuse in ogni area della penisola (con l'eccezione del Piemonte sabaudo), determinando di conseguenza l'accentuazione di un aspetto della classicità a seconda delle necessità dei "protettori" degli umanisti stessi, vale a dire dei vari governanti. Nel giro del XV secolo, gli umanisti dei vari Stati italiani incominciarono a mantenere forti legami epistolari fra di loro, aggiornandosi riguardo alle scoperte compiute nelle varie biblioteche capitolari o claustrali d'Europa, permettendo alla cultura occidentale la riscoperta di autori e opere fino ad allora sconosciuti.

Per avvalorare l'autenticità e la natura dei manoscritti ritrovati, gli umanisti, sempre sulla scia di Petrarca, favorirono la nascita della moderna filologia, scienza intesa a verificare la natura dei codici contenenti le opere degli antichi e determinarne la natura (cioè l'epoca in cui quel codice fu trascritto, la provenienza, gli errori contenuti con cui poter effettuare comparazioni in base alle varianti). Dal punto di vista delle aree d'interesse in cui alcuni umanisti si concentrarono maggiormente rispetto ad altre, poi, si possono ricordare le varie "ramificazioni" dell'umanesimo, passando dall'umanesimo filologico all'umanesimo filosofico.

L'umanesimo, che trovò le sue basi nelle riflessioni dei filosofi greci sull'esistenza umana e in alcune opere tratte anche dal teatro ellenico, si avvalse anche dell'apporto della letteratura filosofica romana, in primis Cicerone e poi Seneca. Benché l'umanesimo propriamente detto sia stato quello italiano e poi europeo che si diffuse nel XV e in buona parte del XVI secolo (fino alla Controriforma), alcuni storici della filosofia utilizzarono questo termine anche per esprimere certe manifestazioni del pensiero all'interno del XIX e del XX secolo.

Leggi la voce · Tutte le voci in vetrina


Voci di qualità
Voci di qualità
Hollywood blvd Clint Eastwood.jpg
Charles Bryant Pierce (Hammond, 16 giugno 1938 - Dover, 5 marzo 2010) è stato un regista, sceneggiatore, produttore cinematografico, direttore della fotografia, attore e presunto arredatore di scena statunitense. Considerato uno dei primi protagonisti del cinema indipendente moderno, diresse tredici film in ventisei anni di carriera e in particolare divenne celebre per aver realizzato The Legend of Boggy Creek (1973) e La città che aveva paura (1976), entrambi divenuti dei cult.

Visse nell'Arkansas per buona parte della sua vita e proprio lì ambientò The Legend of Boggy Creek, il suo debutto dietro la macchina da presa. Un falso documentario dal basso budget ispirato alla leggenda del mostro di Fouke, guadagnò circa 25 milioni di dollari al botteghino e spinse Pierce a proseguire nella produzione di pellicole poco costose e ambientate nello Stato del sud degli Stati Uniti, tra le quali spicca per l'appunto La città che aveva paura, basata sulla storia vera degli omicidi del fantasma di Texarkana.

La sua carriera proseguì negli anni ottanta, quando co-scrisse con Earl E. Smith il soggetto per il film diretto da Clint Eastwood Coraggio... fatti ammazzare, del 1983, del quale affermò di aver ideato la frase «Go ahead, make my day», divenuta una delle più celebri della storia del cinema. Dopo anni di pressioni da parte dei produttori, egli accettò di realizzare nel 1985 il sequel di The Legend of Boggy Creek, Yeti - La leggenda continua (Boggy Creek II: And the Legend Continues), che fu stroncato da critica e pubblico, tanto da venire ritenuto il punto più basso della sua carriera. Inoltre fu il soggetto della sesta puntata della decima stagione della serie televisiva Mystery Science Theater 3000.

Leggi la voce · Tutte le voci di qualità


Lo sapevi che...
Lo sapevi che...
Hippo-vs-head.jpg
Hippo Roller è un serbatoio mobile progettato nel 1991 per permettere alle popolazioni dei Paesi in via di sviluppo il trasporto di acqua potabile in maniera pratica ed efficiente, oltre che meno faticosa rispetto al metodo tradizionale di caricare sul proprio corpo l'acqua e trasportarla spesso per chilometri.

Hippo Roller è un contenitore cilindrico capace di rotolare sul suo asse e può essere trainato o spinto tramite un manico incernierato all'asse del contenitore stesso.

La sua massima diffusione è nei Paesi africani, ma è utilizzato anche in altri ambiti geografici, come per esempio in Oceania.

Leggi la voce  · Proponi un'altra voce


Ricorrenze
Ricorrenze
Aelia Galla Placidia.jpg
Galla Placidia
Nati il 27 novembre...
Alexander Dubček (1921)
Bruce Lee (1940)
Jimi Hendrix (1942)

... e morti
Orazio (8 a.C.)
Galla Placidia (450)
Ada Lovelace (1852)

In questo giorno accadde...
1095 – Papa Urbano II, al termine di un sinodo, fa un appello considerato come la convocazione della prima crociata, che effettivamente partirà l'anno dopo.
1839 – A Boston viene fondata la American Statistical Association.
1895 – Alfred Nobel sottoscrive il suo testamento, con il quale istituisce il Premio Nobel.
1922 – Howard Carter e Lord Carnarvon sono le prime persone dell'era moderna a entrare nella tomba di Tutankhamon.
1990 – L'Italia firma gli accordi di Schengen.

Ricorre oggi: la Chiesa cattolica celebra la memoria dei santi Giacomo l'Interciso, Valeriano di Aquileia e san Virgilio di Salisburgo.



Nelle altre lingue
Nelle altre lingue
Di seguito sono elencate le 10 versioni maggiori di Wikipedia (per numero di voci, non necessariamente per qualità o dimensioni totali) e una selezione casuale di altre edizioni con un numero minore di voci:

Le 10 maggiori (al 27 novembre 2022): English (inglese) (6 580 224+) · Binisaya (cebuano) (6 125 222+) · Deutsch (tedesco) (2 746 587+) · Svenska (svedese) (2 556 456+) · Français (francese) (2 473 816+) · Nederlands (olandese) (2 108 042+) · Русский (russo) (1 871 637+) · Español (spagnolo) (1 819 183+) · Italiano (1 783 514) · Polski (polacco) (1 544 640+)

Dal mondo di Wikipedia: Norsk bokmål (norvegese bokmål) · 한국어 (coreano) · Bahasa Melayu (malese) · Македонски (macedone) · Srpskohrvatski (serbocroato) · Plattdüütsch (basso sassone) · Runa Simi (quechua) · Kapampangan (kapampangan) · Armãneashce (arumeno) · Nedersaksisch (olandese basso sassone) · Монгол (mongolo) · Malti (maltese) · Kernewek/Karnuack (cornico) · Avañe'ẽ (guaranì) · Кыргыз тили (kirghizo) · Taqbaylit (cabilo) · कॉशुर ज़बान (kashmiri) · Ποντιακόν λαλίαν (greco del Ponto) · Bislama (bislama)



Oltre Wikipedia
Oltre Wikipedia
Wikipedia è gestita da Wikimedia Foundation, organizzazione senza fini di lucro che sostiene diversi altri progetti wiki dal contenuto libero e multilingue:

Commons-logo.svg	Commons
Risorse multimediali condivise
Wikiquote-logo.svg	Wikiquote
Raccolta di citazioni
Wiktionary-logo.svg	Wikizionario
Dizionario e lessico
Wikinews-logo.svg	Wikinotizie
Notizie a contenuto aperto
Wikispecies-logo.svg	Wikispecies
Catalogo delle specie
Wikimedia Community Logo.svg	Meta-Wiki
Progetto di coordinamento Wikimedia
Wikibooks-logo.svg	Wikibooks
Manuali e libri di testo liberi scritti ex novo
Wikisource-logo.svg	Wikisource
Biblioteca di opere già pubblicate
Wikiversity-logo.svg	Wikiversità
Risorse e attività didattiche
Wikidata-logo.svg	Wikidata
Database di conoscenza libera
Wikivoyage-Logo-v3-icon.svg	Wikivoyage
Guida turistica mondiale


Wikipedia
Wikipedia
Wikipedia è un'enciclopedia online, libera e collaborativa.

Grazie al contributo di volontari da tutto il mondo, Wikipedia è disponibile in oltre 300 lingue. Chiunque può contribuire alle voci esistenti o crearne di nuove, affrontando sia gli argomenti tipici delle enciclopedie tradizionali sia quelli presenti in almanacchi, dizionari geografici e pubblicazioni specialistiche.

Tutti i contenuti di Wikipedia sono protetti da una licenza libera, la Creative Commons CC BY-SA, che ne permette il riutilizzo per qualsiasi scopo a condizione di adottare la medesima licenza.



Cosa posso fare?
Cosa posso fare?
Vuoi partecipare? Leggi le regole fondamentali e le altre linee guida, e rispetta la wikiquette; la registrazione è consigliata ma non obbligatoria.
Serve aiuto? Consulta le istruzioni e le domande frequenti (FAQ) o leggi dove fare una domanda; se ti sei appena registrato puoi richiedere l'assegnazione di un tutor.
Vuoi provare? Modifica la pagina di prova o segui il Tour guidato per imparare come scrivere una voce.
Vuoi fare una donazione? Wikipedia è completamente gratuita e priva di pubblicità grazie alle donazioni degli utenti. Aiutaci a migliorarla e a mantenerla libera con una donazione.
Cosa pensi di Wikipedia? Scrivi il tuo parere.


Chi fa Wikipedia?
Chi fa Wikipedia?
La comunità di Wikipedia in lingua italiana è composta da 2 318 128 utenti registrati, dei quali 8 239 hanno contribuito con almeno una modifica nell'ultimo mese e 120 hanno funzioni di servizio. Gli utenti costituiscono una comunità collaborativa, in cui tutti i membri, grazie anche ai progetti tematici e ai rispettivi luoghi di discussione, coordinano i propri sforzi nella redazione delle voci.



Novità da Wikipedia
Novità da Wikipedia
Voci nuove in evidenza:

Palermo Football Club e Nazionali di calcio · Chiesa di Maria Vergine Assunta · Gummibär · Chiesa di San Giovanni Battista · Zhou Dongyu · Parole Violator
Voci sostanzialmente modificate in evidenza:

Grande causa · I dieci comandamenti (film 1945) · Tom Rogić · Circo equestre Za-bum · Gamma Librae · You've Come a Long Way, Baby
il Wikipediano, notizie dalla comunità



Lavori in corso
Lavori in corso
Nessun evento in corso


Dagli altri progetti
Dagli altri progetti
Wikimedia-logo-meta.svg Traduzione della settimana da Meta-Wiki
Questa settimana la voce da tradurre è:

Pizza quattro formaggi
(versione in italiano: Pizza ai quattro formaggi)

Wikiquote-logo.svg Citazione del giorno da Wikiquote
“La paura è normale che ci sia, in ogni uomo, l'importante è che sia accompagnata dal coraggio.„
Paolo Borsellino

Commons-logo.svg Immagine del giorno da Commons
Bixby Creek Bridge May 2011 panorama.jpg

Wikinews-logo.svg Ultime notizie da Wikinotizie
domenica 27 novembre 2022
Calcio, Serie B 2022-2023: 14ª giornata
Bielorussia: morto improvvisamente il Ministro degli Esteri
lunedì 21 novembre 2022
La Russia ha lanciato un missile nucleare senza testata sull'Ucraina
Orion ha completato il suo primo sorvolo (flyby) lunare
Nuovo rapporto Censis: ecobonus e superbonus positivi per la transizione energetica

Wikisource-logo.svg Rilettura del mese su Wikisource
Naja Tripudians
Annie Vivanti, Firenze, 1921.

Vivanti - Naja Tripudians, Firenze, Bemporad, 1921.djvu

Wikivoyage-Logo-v3-icon.svg Destinazione del mese su Wikivoyage
Doha

Wv Doha banner.jpg

Doha è la moderna capitale del Qatar e compete con Dubai in quanto ad estrosità delle architetture e all'innovazione. Il 2022 segna la grande svolta di immagine con l'organizzazione dei mondiali di calcio.

Wikipedia non dà garanzie sulla validità dei contenuti
Il progetto è ospitato dalla Wikimedia Foundation, che non può essere ritenuta responsabile di eventuali errori contenuti in questo sito.
Ogni contributore è responsabile dei propri inserimenti.

Sala stampa · Contatti · FAQ · Copyright · Wikipedia sul tuo sito · Citare Wikipedia · Not Italian? it-0? Click here!

Categoria: Pagina principale
Menu di navigazione
Accesso non effettuato
discussioni
contributi
registrati
entra
Pagina principaleDiscussione
LeggiVisualizza sorgenteCronologia
Cerca in Wikipedia
Pagina principale
Ultime modifiche
Una voce a caso
Nelle vicinanze
Vetrina
Aiuto
Sportello informazioni
Comunità
Portale Comunità
Bar
Il Wikipediano
Fai una donazione
Contatti
Strumenti
Puntano qui
Modifiche correlate
Carica su Commons
Pagine speciali
Link permanente
Informazioni pagina
Elemento Wikidata
Stampa/esporta
Crea un libro
Scarica come PDF
Versione stampabile
In altri progetti
Wikimedia Commons
MediaWiki
Meta-Wiki
Multilingual Wikisource
Wikispecies
Wikibooks
Wikidata
Wikimania
Wikinotizie
Wikiquote
Wikisource
Wikiversità
Wikivoyage
Wikizionario

In altre lingue
Afrikaans
العربية
مصرى
Asturianu
Azərbaycanca
تۆرکجه
Беларуская
Български
বাংলা
Català
Нохчийн
Cebuano
Čeština
Cymraeg
Dansk
Deutsch
Ελληνικά
English
Esperanto
Español
Eesti
Euskara
فارسی
Suomi
Français
Galego
עברית
हिन्दी
Hrvatski
Magyar
Հայերեն
Bahasa Indonesia
日本語
ქართული
Қазақша
한국어
Latina
Lietuvių
Latviešu
Minangkabau
Македонски
Bahasa Melayu
မြန်မာဘာသာ
Nederlands
Norsk nynorsk
Norsk bokmål
Polski
Português
Română
Русский
Srpskohrvatski / српскохрватски
Simple English
Slovenčina
Slovenščina
Српски / srpski
Svenska
தமிழ்
Тоҷикӣ
ไทย
Türkçe
Татарча/tatarça
Українська
اردو
Oʻzbekcha/ўзбекча
Tiếng Việt
Winaray
中文
Bân-lâm-gú
粵語
Lista completa
Il testo è disponibile secondo la licenza Creative Commons Attribuzione-Condividi allo stesso modo; possono applicarsi condizioni ulteriori. Vedi le condizioni d'uso per i dettagli.
Informativa sulla privacyInformazioni su WikipediaAvvertenzeVersione mobileSviluppatoriStatisticheDichiarazione sui cookieWikimedia FoundationPowered by MediaWiki
Filologia
Da Wikipedia, l'enciclopedia libera.
Jump to navigationJump to search
Nessuna nota a piè di pagina
Questa voce o sezione sull'argomento letteratura è priva o carente di note e riferimenti bibliografici puntuali.
Sebbene vi siano una bibliografia e/o dei collegamenti esterni, manca la contestualizzazione delle fonti con note a piè di pagina o altri riferimenti precisi che indichino puntualmente la provenienza delle informazioni. Puoi migliorare questa voce citando le fonti più precisamente. Segui i suggerimenti del progetto di riferimento.

Un manoscritto miniato
La filologia (in greco antico: φιλoλογία, philologhía («interesse per la parola»), composto da φίλος, phìlos, "amante, amico" e λόγος, lògos, "parola, discorso"), secondo l’accezione comune attuale, è un insieme di discipline che studia i testi di varia natura (letterari, storici, politologici, economici, giuridici, ecc.), da quelli antichi a quelli contemporanei, al fine di ricostruire la loro forma originaria attraverso l’analisi critica e comparativa delle fonti che li testimoniano e pervenire, mediante varie metodologie di indagine, ad un’interpretazione che sia la più corretta possibile.

Il filologo italiano Alberto Varvaro evidenzia come qualsiasi testo, sia scritto sia orale, inerente a qualsiasi sapere, può e deve essere trattato con i metodi e gli strumenti della filologia.[1] La filologia dunque non identifica un ambito d'indagine, ma un metodo.


Indice
1	Definizioni
2	Il dibattito definitorio
3	La figura del filologo
4	Lo studio filologico dei testi
5	Attività del filologo
6	Branche
7	Storia
7.1	Gli alessandrini
7.2	Teorizzazioni
7.3	La filologia classica dopo la conquista della Grecia
7.4	Dal I secolo d.C. al Medioevo
7.5	Gli amanuensi medioevali
7.6	L'opera scrittoria nei monasteri
7.7	La Schola Palatina di Carlo Magno
7.8	L'interpretazione allegorica
7.9	La filologia nell'Impero Bizantino
7.10	La filologia umanistica e rinascimentale in Italia
7.10.1	Nell'Umanesimo
7.10.2	L'invenzione della stampa a caratteri mobili
7.10.3	Il XVI secolo
7.11	La filologia moderna e contemporanea
8	Note
9	Bibliografia
10	Voci correlate
11	Altri progetti
12	Collegamenti esterni
Definizioni
«Filologia è quella onorevole arte che esige dal suo cultore soprattutto una cosa, trarsi da parte, lasciarsi tempo, divenire silenzioso, divenire lento, essendo un'arte e una perizia da orafi della parola, che deve compiere un finissimo attento lavoro e non raggiunge nulla se non lo raggiunge lento. Ma proprio per questo fatto è oggi più necessaria che mai; è proprio per questo che essa ci attira e ci incanta quanto mai fortemente, nel cuore di un'epoca del "lavoro": intendo dire della fretta, della precipitazione indecorosa e sudaticcia, che vuol "sbrigare" immediatamente ogni cosa (...). Per una tale arte non è tanto facile sbrigare qualsiasi cosa perché essa ci insegna a leggere bene, cioè a leggere lentamente in profondità, guardandosi avanti e indietro, non senza secondi fini, lasciando porte aperte, con dita e con occhi delicati.»

(Friedrich Nietzsche, introduzione ad Aurora. Pensieri sui pregiudizi morali)
«Scienza e disciplina intesa a indagare una cultura e una civiltà letteraria, antica o moderna, attraverso lo studio dei testi letterari e dei documenti di lingua, ricostituendoli nella loro forma originale e individuandone gli aspetti e i caratteri linguistici e culturali.»

(De Felice-Duro, Dizionario della lingua e della civiltà italiana contemporanea)
Il dibattito definitorio
Di fatto, non è facile dare una definizione univoca di ciò che è la filologia, perché è una disciplina dai molteplici aspetti avendo assunto significati e scopi differenti presso i singoli studiosi dall'antichità ad oggi. La filologia è stata e ancora oggi può essere intesa anche come:

gli studi letterari ed eruditi, nel loro complesso;
gli studi storici, in senso lato, in contrapposizione al pensiero filosofico;
l'insieme degli studi e delle ricerche che, basandosi sull'analisi dei testi, dei documenti e delle varie testimonianze, si propone di fornire una corretta interpretazione e sistemazione di un problema storico o contemporaneo;
la scienza che studia l'origine e la struttura di una lingua; in questo significato viene a coincidere con alcuni settori della linguistica;
in senso esteso: l'insieme delle discipline che si propongono la conoscenza, la ricostruzione e la corretta trattazione sotto ogni aspetto di uno o più saperi;
la parte della critica artistica che, mediante questa metodologia di indagine, ha come fine la comprensione e l'attribuzione di un'opera d'arte, la sua datazione e la conoscenza della sua genesi e delle intenzioni dell'artista nel produrla;
gli studi filologici fioriti in una certa epoca, in una certa cultura, presso una certa scuola filologica;
l'insieme dei filologi che rappresentano una determinata scuola filologica.
La figura del filologo

Esempio di salterio diurno miniato del sec. XVII già presente nella Biblioteca Scarabelli di Caltanissetta, rubato nel 2010[2][3]
Il termine filologo (s. m.; s. femm.: -a; pl. m.: -gi; pl. femm.: -ghe), derivato dal latino philŏlŏgus, a sua volta dal greco φιλόλογος, presso gli antichi Greci e Latini indicava lo studioso amante della dottrina e dell'erudizione, in particolare storico-letteraria. Presso gli antichi Greci fu usato, soprattutto all'inizio, con significati talvolta molto diversi: ‘chi è amante del parlare’, ‘studioso, erudito, esperto di letteratura’ (già nel Cratilo di Platone), ‘critico’ (perché in grado di cogliere l'effettivo valore dei singoli poeti).

I Greci, più che di ‘filologia’ come disciplina specifica, all'inizio parlarono di ‘grammatica’ (γραμματική) e di ‘critica’ (κριτική). Si può dire che la consapevolezza dei Greci, nei confronti della necessità di metodologie specifiche per l'analisi dei testi poetici e no, andò di pari passo con i progressi nell'approfondimento teorico sull'essenza della propria lingua, della poesia e dell'arte poetica e drammatica.

Già Eraclide Pontico (IV secolo a.C.), allievo di Platone, già noto nell'antichità per le sue geniali scoperte astronomiche, scrisse numerosi dialoghi sulla vita e i tempi di Omero e di Esiodo, su Archiloco, sulla tragedia e sulla storia della poesia. Il genio di Aristotele, nella Poetica e non solo, portò un contributo determinante, anche se con un fine quasi soltanto filosofico, a liberare la poesia dalla condanna platonica, a valorizzare la tragedia, la storia della cultura e dell'arte.

Un grande filologo che si affermò in Italia fu Francesco Petrarca, grazie allo studio degli scritti antichi di Virgilio, Seneca e molti altri.

Lo studio filologico dei testi
I testi considerati rappresentativi di una civiltà, come, per esempio, le opere di Omero, di Virgilio, la Bibbia, in genere, le opere letterarie di vaglia di ogni epoca sono stati e sono oggetto di accurate ricerche filologiche, poiché in ogni tempo si è ritenuta essenziale la loro trasmissione e interpretazione corretta e fedele.

Quasi tutti i testi di qualche antichità, quelli tramandati prima dell'invenzione della stampa, hanno posto problemi di ricostruzione e di interpretazione, talvolta risultati tuttora insolubili. In moltissimi casi è tuttavia possibile ricostruire lo stato e il significato originari di un testo.

Il filologo, per potere tentare di restituire lo stato originario ad un testo lacunoso o corrotto, o d'interpretarne in modo corretto un passo o una singola parola, deve conoscere profondamente la civiltà, la storia della civiltà e la lingua dello scrittore, e deve avere accesso alle fonti e ai documenti della sua epoca. Di qui la complessità della preparazione di chi intende svolgere una ricerca filologica.

Attività del filologo
Il filologo studia i testi nella loro evoluzione storica, ricercandone modifiche e cambiamenti. Il trapasso tecnologico tra rotolo, codice, pergamena e carta provoca una necessaria selezione dei testi da riversare nei nuovi supporti, portando a scelte inevitabili dettate dall'interesse e dall'utilità del testo in questione all'epoca; così, molte opere si perdono perché non più riprodotte.

Il procedimento filologico consiste nel tentare di risalire con criteri meccanico-probabilistici e linguistico-formali alla forma originaria di un testo, inevitabilmente corrotta dalla serie di copie che lo hanno tramandato dall'antichità a oggi.

È poi necessario riscoprire il significato originario del testo, e l'intenzione dell'autore. Il filologo deve perciò conoscere in modo approfondito storia e lingua della civiltà nel contesto di studio, e deve avere accesso a fonti e documenti delle epoche in esame, per poter restaurare in modo corretto l'interpretazione di un passo, una parola o un'opera, argomentando la scelta fatta.

Branche
Stabilito che i loro oggetti di studio sono i testi scritti in una lingua data e considerati, sotto ogni aspetto, come parte integrante della relativa civiltà, gli studi filologici si dividono in varie branche.

Tra queste:

la filologia classica, per il greco antico e il latino;
la filologia italica, per le lingue e le civiltà dell'Italia antica preromana e romana;
la filologia bizantina, per il greco bizantino
la filologia romanza, per le lingue neolatine, ossia derivate dalle varie forme di latino volgare, in uso nelle varie regioni dell'Impero romano; dall'area romanza discendono le varie filologie nazionali d'area, ovvero la filologia italiana, la filologia francese, la filologia ispanica, la filologia sarda, ecc.;
la filologia germanica, per le varie lingue germaniche antiche e moderne;
la filologia slava, per le lingue slave, derivate dalla lingua proto-slava;
la filologia ugro-finnica, per la lingua ungherese e le lingue finniche;
la filologia semitica, per le lingue semitiche dell'antica Mesopotamia, l'ebraico antico e moderno, e le varie lingue arabe;
altre filologie come la celtica, la baltica, l'iranica, l'armena, ecc.
Di recente acquisizione teorica sono la filologia cognitiva, che si occupa dell'applicazione alla filologia delle categorie della psicologia e della linguistica cognitiva, e la filologia testuale, che si prefigge di garantire la ricostruzione e l'interpretazione autentica di qualsiasi branca del sapere.

Storia
Gli alessandrini
Il primo studio filologico sistematico e scientifico dei testi letterari, cioè il costituirsi della filologia come scienza autonoma, risale in particolare al periodo ellenistico, che propriamente si estende dalla morte di Alessandro Magno (323 a.C.) alla battaglia di Azio (31 a.C.), e soprattutto all'opera dei filologi della Biblioteca di Alessandria d'Egitto e della Scuola di Pergamo, volti a ristabilire, ad analizzare sotto l'aspetto grammaticale e retorico, e a interpretare, editare e commentare i testi delle opere letterarie precedenti che, come nel caso dei poemi omerici, presentavano numerosi problemi linguistici e culturali, nonché varianti, e dunque ‘corruzioni’, nella trasmissione scritta. Nel periodo ellenistico più della creatività artistica imperava lo spirito di analisi scientifica, che coinvolse tutte le scienze con un rigore generalizzato, sconosciuto alle età precedenti.

La Biblioteca di Alessandria, fondata da Tolomeo II nel 284 a.C. e sempre più valorizzata dai successivi sovrani, e l'altra costruita accanto, detta Serapeo, costituirono, soprattutto nel III secolo a.C. fino a circa la metà del II, un centro di studi di altissimo valore filologico ed esegetico, oltre che di fisica, matematica, geometria, geografia, filosofia, medicina, tanto che vi fu raccolta la collezione di testi letterari, filologici e scientifici più ricca dell'antichità. Nel I secolo a.C. le due Biblioteche contenevano 700.000 manoscritti. Quando, in età cesariana, nel 47 a.C., un incendio distrusse gran parte della Biblioteca del Museo, andò perduto un numero incalcolabile di manoscritti. Ma la perdita più grave fu quando nel III secolo d.C. un nuovo incendio distrusse tutto il complesso.

Tra i filologi più famosi che operarono presso la Biblioteca sono da ricordare Zenodoto (prima metà del III secolo a.C.), che fu il primo Bibliotecario, il poeta Callimaco (circa 310 - 240 a.C.), il poeta Apollonio Rodio (circa 295 - circa 215 a.C.), lo scienziato Eratostene di Cirene (276/272 - 196/192 a.C.), che fu il primo greco che si attribuì il titolo di filologo, il geniale Aristofane di Bisanzio (circa 257 - 180 a.C.), il cui nome è legato a edizioni critiche di Omero, Esiodo, Pindaro, dei tragici greci, delle Commedie di Aristofane), Aristarco di Samotracia (216 - 144 a.C.), uno dei più grandi, che studiò criticamente Omero, i lirici greci, Pindaro, i tragici, e Dionisio Trace (seconda metà del II secolo a.C.), il quale, in seguito alle persecuzioni di Tolomeo VIII, dovette spostare il centro dei suoi studi da Alessandria a Rodi.

Un altro importante centro di studi filologici fu Pergamo (gr. Πέργαμον, lat. Pergămum), l'attuale città turca di Bergama in Asia Minore. Nella seconda metà del III secolo a.C. vi fu fondata dagli Attalidi una Biblioteca sul modello di quella di Alessandria, con una fioritura di studi di alto livello filologico. Figure di rilievo furono soprattutto lo scrittore, filosofo e scultore greco Antigono di Caristo (n. circa nel 295 a.C.) e Cratete di Mallo, grammatico e filologo greco vissuto nel II secolo a.C. Quest'ultimo contribuì in modo determinante ad introdurre in Roma (dove si recò nel 169 o 168 come ambasciatore del re di Pergamo) gli studi filologici.

Verso la fine del II secolo a.C. il posto di Pergamo, in decadenza, veniva occupato da Rodi (gr. ‘Ρόδος, f., lat. Rhodos/Rhodus, f.), dove Dionisio Trace si era trasferito. Dopo Dionisio, si avvicendarono in prestigio Posidonio (circa 135 a.C. - metà del I secolo), noto specialmente come filosofo, maestro di Cicerone e Pompeo, e Apollonio Malaco, operante dal 120 circa a.C., maestro dell'oratore romano e uomo politico Marco Antonio. Con Apollonio Malaco si venne a istituire a Rodi una vera e propria scuola di retorica, con quell'indirizzo asianico che fu caro a Cicerone. Anche Rodi si indebolirà come centro aggregante, e da allora in poi sarà Roma la culla degli studi.

Teorizzazioni
Come detto, la filologia nel mondo greco fu intesa soprattutto come “grammatica” (γραμματική), anche se la metodologia applicata era quella che anche in seguito sarà specifica della filologia, con varianti, se vogliamo, che non ne mutano in profondità la sostanza fino ad oggi. La “grammatica” fu intesa come strumento finalizzato all'esegesi, e parte integrante di essa, almeno fino a tutto il II secolo d.C.

È più facile rendersi conto dell'importanza della sistemazione dei fatti grammaticali per un esegeta antico, se consideriamo che le grammatiche a quel tempo non esistevano e uno dei problemi fondamentali che egli incontrava era di doversi anzitutto orientare tra le varie forme, in parte tra loro simili (analogiche), ma anche diverse (anomale), con le quali i sostantivi, gli aggettivi e i verbi comparivano nei vari enunciati poetici e non; i quali prima di essere commentati e giudicati a livello critico dovevano trovare una loro collocazione sistematica, ed essere compresi in tutte le loro parti in modo coerente. Tanto più questo era importante quanto più le forme e le espressioni dei testi studiati si discostavano, per antichità o diversità culturale, da quelle della lingua greca conosciuta dallo studioso, come nel caso dei testi di Omero e di Esiodo. Questo può rendere comprensibile come soltanto in seguito, dopo vari secoli, soprattutto con il Medioevo, la grammatica sia stata intesa come scienza autonoma. Proprio sui problemi posti dalla flessione nominale e verbale, si protrassero a lungo, su iniziativa di Cratete di Mallo, anomalista, le discussioni tra gli analogisti, che facevano capo alla Scuola di Alessandria (Aristofane di Bisanzio e Aristarco di Samotracia), per i quali la norma del parlare era la regola, e gli anomalisti pergameni seguaci dello stoicismo, per i quali la norma del parlare era l'uso. La disputa produsse come risultato la definizione delle parti in cui, con varianti teoriche sostanzialmente secondarie, anche nei secoli successivi fino ad oggi si è diviso e si divide un enunciato.

La filologia classica dopo la conquista della Grecia
Presso i Latini si definì philŏlŏgus per lo più “lo studioso che amava la dottrina, il letterato, l'erudito”. Nel corso del II secolo a.C., soprattutto dopo la distruzione di Corinto (146 a.C.) e la dichiarazione dell'Acaia (Grecia) provincia romana, vennero a Roma, dove rimasero a lungo, gli studiosi di Alessandria e di Pergamo come ambasciatori di principi o maestri di personaggi romani illustri, o come prigionieri di guerra. Le due Scuole, con le teorie dell'analogia e dell'anomalia, lasciarono in tal modo una profonda impronta sull'erudizione romana, anche in senso filosofico, secondo la matrice soprattutto stoica.

Come i Greci, i filologi latini si considerarono soprattutto grammatici. Secondo Varrone, che conobbe profondamente la teorizzazione greca, le parti della “grammatica” sono quattro: lectio, emendatio (critica del testo), enarratio (esegesi del testo), iudicium (valutazione critica dell'opera e dell'autore). Ed è con la crescente consapevolezza di possedere ormai una letteratura autonoma e “nazionale” che in Roma crebbe di pari passo l'esigenza di studiare gli autori latini come gli Alessandrini avevano fatto per i greci. Fu allora che fiorirono edizioni non soltanto di opere poetiche, ma anche storiche (ad es. di Plauto, Ennio, Nevio, di Catone, delle Leggi delle XII tavole).

Purtroppo di questa produzione e di gran parte di quella seguente, ad esclusione di autori e di opere particolari, rimane in realtà ben poco, spesso pochi frammenti e le citazioni degli studiosi successivi, che, tuttavia, sono più che sufficienti per rendere conto della qualità e dell'importanza degli autori.

Furono di grande valore le opere filologico-grammaticali di Gaio Ottavio Lampadione (II secolo a.C.), che fu tra gli iniziatori della filologia romana; di Lucio Elio Stilone Preconino (154 - dopo il 90 a.C.), maestro di Terenzio Varrone e di Cicerone, nonché esegeta dei libri pontificali romani e delle Leggi delle XII Tavole; dei poeti Gaio Lucilio e Lucio Accio (170 - 84 circa a. C.), di Volcacio Sedigito (tra il II e il I secolo a.C.) e di Marco Antonio Gnifone (II-I secolo a.C.) di origine celtica, precettore di Cesare.

Altri nomi di rilievo nel I secolo a.C.: Lucio Ateio Pretestato, liberto ateniese, in Roma dall'86 al 29 a.C., che si autodefinì ‘filologo’; Tirannione il Vecchio, greco di Amiso nel Ponto, portato a Roma come prigioniero di guerra verso il 70 a.C. (terza guerra mitridatica), analogista, di grande influenza per i “grammatici” successivi; Alessandro di Mileto, detto Polistore (Polìstore) per l'ampiezza dei suoi studi, venuto anche lui come prigioniero in seguito alla guerra mitridatica, divulgatore di storia, geografia, mitologia e filologia; Publio Nigidio Figulo (prima del 98 - 45 a.C.) grammatico e naturalista; Staberio Erote, analogista, maestro di Cassio e di Bruto; Ipsicrate di Amiso, storico e grammatico greco del tempo di Cesare.

Filosseno di Alessandria, a Roma nella seconda metà del secolo, pervenne al concetto della radice monosillabica alla base delle parole. Nella polemica tra anomalisti e analogisti trovò un comune denominatore, un accordo tra le due teorie, affermando la necessità di rifarsi all'anomalia per l'origine delle parole e all'analogia per la derivazione o flessione.

Teone, grammatico greco di Alessandria, operò nell'età di Augusto, commentatore di poeti, soprattutto del periodo ellenistico. Sempre in età augustea fiorì Dionigi di Alicarnasso (60 circa – dopo il 7 a.C.) che si occupò soprattutto dei prosatori, scrisse un trattato sugli antichi oratori, uno sulle regole della composizione in poesia e in prosa, e ‘Ρωμαικὴ ἀρχαιολογὶα (Antichità romane), in 20 libri, in cui mostra che in realtà Greci e Romani appartengono ad una stessa stirpe.

Ai greci Teone, Didimo e Trifone si devono spesso le notizie e i commenti che abbiamo su molti scrittori, perché a loro si rifecero anche gli studiosi di letteratura e gli scoliasti successivi.

Un posto particolare occupa nella filologia latina del I secolo a.C. il grande Marco Terenzio Varrone Reatino (116 - 27 a.C.), ricordato sopra. Filologo ed etimologo, analogista, fu autore di molti trattati che ebbero per oggetto la letteratura, la lingua latina, l'archeologia, le antichità umane e divine, nonché la natura, i costumi e la cultura del popolo di Roma. Nei suoi scritti mostrò un sostanziale disinteresse per la critica del testo, mentre con amore e conoscenze vastissime contribuì a rendere matura in Roma (col De lingua latina, scritto tra il 45 e il 43, e con altre opere di carattere linguistico) l'esigenza di uno studio sistematico della lingua latina sul modello degli studi dei Greci per il greco.

Didimo Calcentero (da non confondere con Claudio Didimo, grammatico greco vissuto a Roma al tempo dell'imperatore Claudio), grammatico alessandrino, detto Calcentero (Calcèntero), fu grande compendiatore della filologia alessandrina (si dice di lui che abbia composto più di 3500 volumi), trattò di lessicografia, di storia della letteratura, dei generi letterari, fu esegeta di poeti e, contro l'uso comune, anche di prosatori.

Trifone di Alessandria, analogista, che forse non fu mai a Roma, mise a punto una trattazione delle parti del discorso e le prime notazioni sulla sintassi.

Sul versante latino, dopo Cicerone, che nel Brutus aveva tracciato le linee evolutive dell'eloquenza romana, e Orazio, con i suoi giudizi sui poeti precedenti (nelle Saturae, nelle Epistulae e nell'Ars amatoria), è da ricordare, sconfinando ormai oltre la fine del secolo, Verrio Flacco (morì al tempo di Tiberio), grammatico romano che scrisse di ortografia e del significato delle parole, e fu esegeta di Virgilio.

Dal tempo di Augusto, per iniziativa di vari imperatori (di Augusto stesso, di Tiberio, Vespasiano, Traiano, ecc.), in Roma furono costruite numerose biblioteche che raccolsero anche le opere rare ancora reperibili degli autori greci e latini. L'istruzione assunse in questo periodo grande importanza e talvolta molte opere furono scritte per servire da testi per le scuole. Ciò significava un minore rigore scientifico, ma anche una maggiore divulgazione. Ne furono un esempio gli scritti di Quinto Remmio Palemone, maestro di Quintiliano, secondo il quale dovevano essere letti nelle scuole soprattutto gli autori recenti. E in tal senso fu operata una riforma scolastica. Per fini pratici cominciano a nascere glossari greco-latini.

Dal I secolo d.C. al Medioevo
Ormai ben situato nel I secolo d.C., Marco Fabio Quintiliano, originario della Spagna (35/40 - 96 circa d. C.), retore latino, è noto soprattutto per la Institutio oratoria, in dodici libri, che presenta un'esposizione della grammatica latina. Marco Valerio Probo (seconda metà del I secolo), grammatico nato a Berito (l'odierna Beirut), al contrario di Remmio Palemone riportò in auge gli autori antichi. Di particolare valore la sua opera linguistica e le ottime edizioni critiche dei testi di Lucrezio, Orazio e Virgilio. Anche allo storico romano Publio Cornelio Tacito (I-II secolo), noto come autore di numerose opere di vaglia, è stato attribuito un trattato sulla retorica e sulla decadenza dell'arte oratoria, il Dialogus de oratoribus, dello stesso genere di quello di Quintiliano.

Seguirono, tra molti altri, il grammatico Quinto Terenzio Scauro (prima metà del II secolo); Aulo Gellio (II secolo), che nelle Noctes Atticae raccolse aneddoti e curiosità poetiche e di altro e vario genere; Pomponio Porfirione (III secolo), grammatico, del quale rimane un commento ad Orazio; Censorino (III secolo), grammatico ed erudito; il filologo Nonio Marcello, numida vissuto nel IV secolo d.C., autore di un trattato di grammatica e antiquaria; Elio Donato (metà del IV secolo), di cui resta un'esemplare grammatica latina, utilizzata per secoli, e un commento a Virgilio; lo scrittore Ambrogio Teodosio Macrobio, forse africano (IV - V secolo); Servio (IV–V secolo), famoso soprattutto per un commento alle opere di Virgilio; Minneo Felice Marziano Capella (inizio V secolo), scrittore nato a Cartagine, di grande successo nel Medioevo per un'opera enciclopedica sulle varie parti del sapere che servì a lungo nelle scuole; Prisciano di Cesarea (V-VI secolo), del quale ci è pervenuta l'Institutio de arte grammatica, in 18 libri, l'opera grammaticale latina più vasta che abbiamo; Isidoro di Siviglia (VI-VII secolo) che scrisse di etimologia.

In ambito greco sono da ricordare, tra altri, i lessicografi Minucio Pacato (seconda metà del I secolo), detto Ireneo, e Pausania (II secolo); Filone Erennio (64 - 141 circa), grammatico e storico di origine fenicia; il grammatico alessandrino Efestione (II secolo), autore di un manuale di metrica; Apollonio Discolo (II secolo), grammatico, acuto studioso della sintassi greca; suo figlio Erodiano, autore di un trattato sull'accentazione; Esichio di Alessandria (V secolo), lessicografo della lingua greca.

Origene (183/185 - 253/254) e Girolamo (santo; 347 circa - 419), il primo in ambito greco, con la restituzione del testo della Bibbia negli Esapla, il secondo in ambito latino, con la traduzione e il commento sia dell'Antico Testamento sia del Nuovo Testamento, condussero un capillare lavoro di esegesi che lasciò molte tracce nei secoli seguenti.

Gli amanuensi medioevali
Amanuense (da lat. volgare amanuēnse(m), derivato da ā mănu, “con la mano”) è il termine usato in riferimento allo scrivano esperto che copiava “a mano” un testo; e questo accadde fino alla scoperta della stampa.

L'evoluzione dei supporti scrittòri, dal papiro alla pergamena, e dal volumen, o rotolo, al codice, costituito di pagine legate come i nostri libri, che si verificò tra i secoli IV e V, provocò di per sé una notevole selezione dei testi; a questo si aggiunse l'esclusione, nel tempo, delle opere che, per minore fortuna presso i lettori e i collezionisti delle varie epoche, nessuno aveva interesse a riprodurre; così, molte opere andarono perdute.

In Roma, in particolare dopo la dissoluzione dell'Impero Romano d'Occidente (476 d.C.), con la conseguente rarefazione degli studi filologici di valore, fu essenziale l'opera di raccolta, revisione ed edizione dei testi condotta da specialisti, anche se spesso non esperti filologi, per conto di alcune famiglie facoltose romane. Molti testi furono in tal modo salvati dalla selezione del tempo.

Fino dalla remota antichità, lo scrivano si trovò spesso a dover copiare dall'esemplare del testo che doveva riprodurre, anch'esso scritto a mano, una parola, una frase, un verso che gli era per qualche ragione incomprensibile; e allora fu nella condizione di potere scegliere se riprodurre quei segni grafici o quella frase o quel verso così come erano, ‘oscuri’, oppure ‘correggerli’, ‘renderli chiari’ a suo modo, secondo la sua cultura e il suo discernimento, apportando però in tal modo delle nuove ‘varianti’ al testo.

Inoltre il copista, nonostante la sua esperienza, commetteva inevitabilmente a sua volta all'atto della copiatura un certo numero di errori. La sua copia, a distanza di mesi o di anni, e spesso in altro luogo, a volte molto distante geograficamente e/o per stile scrittorio, era riprodotta da un altro scrivano che si trovava nella condizione di dovere risolvere gli stessi problemi, di ricopiare cioè quegli errori, spesso di volerli correggere e inevitabilmente di farne altri. Gli stessi problemi e le stesse scelte furono di fronte anche agli amanuensi medioevali.

Secondo la metodologia della critica del testo, se un codice presenta anche un solo errore significativo linguistico e altri codici hanno in comune lo stesso errore, significa che questi ultimi derivano dal primo, cioè sono ‘descripti’; pertanto sono ritenuti secondari e, al fine della ricostruzione del testo originale, devono essere tralasciati. In tal modo, col tempo, si poterono costituire dei gruppi di ‘codici’, disposti idealmente secondo una struttura ad albero rovesciato, o stemma codicum, con ai vertici i codici capostipiti e in posizione intermedia e finale quelli derivati.

L'opera scrittoria nei monasteri
Cassiodoro (490 circa - 583 circa), ministro di Teodorico il Grande, fondò intorno al 540 un monastero a Vivario presso Squillace in Calabria e, divenuto monaco, con la sua autorità coinvolse altri monaci a dedicare il loro tempo alla raccolta, allo studio e alla pratica della copiatura dei testi antichi. Scrisse le Institutiones divinarum et saecularium litterarum (“Istituzioni delle lettere divine e umane”), in due libri. Nel primo libro, in 33 capitoli, di questo vero e proprio manuale intese fornire ai monaci i rudimenti culturali necessari alla vita spirituale ecclesiastica, indicando le letture sacre da coltivare; con il secondo, in 7 capitoli, insegnava come dovevano essere seguite dai monaci le sette arti liberali; dava inoltre indicazioni su come trascrivere un testo, su come iniziare a costituire presso un monastero una biblioteca e sul modo di mantenerla efficiente nel tempo. Lo ‘scriptorio’ di Vivario, che ebbe numerosi amanuensi, costituì un esempio per altri monasteri.

Così, presso alcuni cenobi irlandesi e britannici, e poi francesi, bizantini, svizzeri, tedeschi e italiani, si assisté da allora in poi, e per secoli, ad una produzione eccezionale di nuovi codici, talvolta preziosamente miniati, che consentì a molte opere di giungere fino a noi.

Per un lungo periodo, specialmente dal VII secolo fino a circa la metà del XIII, furono proprio i monasteri, o comunque, con qualche eccezione, personaggi ecclesiastici gravitanti intorno ad essi, a mantenere viva la fiaccola della cultura in Europa e dell'amore e del rispetto verso le opere letterarie antiche e meno antiche.

I monaci colti e di elevata vita intellettuale usavano partire come missionari dal loro convento di origine e visitare uno o più Paesi, dove esportavano la loro spiritualità e il loro amore alla cultura e talvolta fondavano nuovi monasteri e abbazie.

In Irlanda, che era stata indenne dalle invasioni, grande e precoce importanza ebbe il convento di Bangor, dove si formò la possente personalità di Colombano (santo; 540 circa - 615).

In Inghilterra, per influsso irlandese, si costituì specialmente nel Regno del Wessex un humus tale da consentire nel VII secolo la formazione erudita del grammatico e teologo Aldelmo (640 circa - 709), che scrisse, tra l'altro, un trattato di metrica, e dello storico Beda il Venerabile (santo; 672/673 - 735), autore della Historia ecclesiastica gentis Anglorum (Storia ecclesiastica del popolo degli Angli”) e ritenuto da molti l'erudito più importante dell'Alto Medioevo. È lo stesso humus che più tardi consentirà ad Alfredo il Grande (anglosassone: Aelfred; 848 circa - 901), re del Wessex, egli stesso autore di traduzioni in lingua anglosassone di varie e importanti opere di autori cristiani, di circondarsi di dotti e di svolgere, ad imitazione di Carlo Magno, un'importante funzione culturale che pose le basi alla letteratura anglosassone.

Fu anglosassone anche l'evangelizzatore delle popolazioni germaniche Bonifacio (santo; 675 circa - 754), che operò alla corte franca di Carlo Martello e di Pipino il Breve, fu autore di un trattato di grammatica e di uno di metrica, e contribuì a fondare nel 744 l'abbazia di Fulda, nell'Assia (Germania), che in seguito, in età carolingia, diventerà un importante centro scrittorio.

In Francia, ad opera di Colombano, sorsero le abbazie di Annegray, di Luxeuil e di Fontenay. In Svizzera, presso il lago di Costanza, sulla tomba di Gallo (santo; metà VI secolo - 630/645), discepolo di Colombano, fu costruita l'omonima abbazia.

In Italia Colombano fondava nel 612 il monastero di Bobbio nell'attuale provincia di Piacenza, allora sotto il dominio dei Longobardi; per iniziativa di Colombano, anche in questo monastero si costituì uno ‘scrittoriò che tra il VII e il IX secolo fu il centro di riproduzione di codici più attivo del Regno d'Italia, e non soltanto di opere di carattere ecclesiastico, ma ben presto con una prevalenza di testi di genere “profano”.

Egberto (santo; morto nel 766) arcivescovo di York in Inghilterra (North Yorkshire), benedettino, fondò a York un centro scrittorio e culturale che riunì molti dotti del tempo. Alcuino (735 - 804), un suo discepolo, anch'egli di York porterà la sua impronta culturale presso la corte carolingia.

La Schola Palatina di Carlo Magno
L'attività di Carlo Magno (742 - 814), re dei Franchi e imperatore, non si concretizzò soltanto nelle conquiste, nell'organizzazione politica dell'Impero che aveva costruito e nella razionalizzazione della sua vita sociale e feudale, ma si estese, con lo stesso impegno, alla valorizzazione della cultura. Si circondò di studiosi ed umanisti appartenenti a diversi popoli, soprattutto di anglosassoni, franchi, italiani, promosse la raccolta e la riproduzione delle opere poetiche e prosastiche latine e gli studi storici, accogliendo anche i migliori intellettuali del popolo vinto longobardo.

Fu un anglosassone, il già nominato Alcuino di York, per le sue qualità organizzative ed intellettuali, ad essere chiamato da Carlo a mettere insieme e ad ordinare l'attività degli studiosi in quella che è stata considerata a tutti gli effetti una scuola, nota sotto il nome di Schola Palatina, che promosse in Europa una vera e propria rinascita culturale e in particolare filologica, letteraria e artistica.

Già nell'VIII secolo l'uso della scrittura “onciale minuscola” in luogo della “onciale maiuscola” aveva contribuito a una ripresa intellettuale e a una maggiore circolazione di testi, per la convenienza economica della minuscola che, oltre ad essere più agevole nella lettura, consentiva che i codici fossero assai meno corposi e costosi. Nello stesso VIII secolo c'era stata la scoperta della carta, ed essa, dato il minore costo del nuovo supporto rispetto alla pergamena, anche se per l'uso pratico comune ci vorrà ancora del tempo, portò una notevole spinta nella medesima direzione.

Intorno a Carlo, oltre ad Alcuino, si riunirono, tra molti altri, il poeta franco Angilberto di Saint-Riquier (santo; 745 circa - 814); il franco Eginardo (770 circa - 840), cronista, molto noto per avere scritto la Vita Karoli; gli italiani Paolo Diacono (720/724 - 799), storico e filologo, che scrisse un importante compendio di Festo e la notissima Historia Langobardorum, e Paolino di Aquileia (santo; 750 - 803), patriarca, noto anche come Paolino II, poeta, grammatico e teologo, grande promotore delle arti.

A Tours, dove Alcuino fu posto da Carlo come abate presso la basilica di S. Martino, nacque la scrittura carolina, la più bella, chiara e ordinata del Medioevo.

Un altro centro culturale, di prima grandezza fino al XIV secolo, fu in Francia la Schola Episcopale di Orléans, città che svolse anche in seguito un importante ruolo, non secondariamente sotto l'aspetto economico.

Conseguente all'attività della Schola Palatina fu un nuovo fiorire di personalità di studiosi che rinnovarono l'amore per la classicità e per la cultura nel loro tempo e nei secoli immediatamente successivi.

Rabano Mauro (784 - 856), benedettino, discepolo di Alcuino a Tours, contribuì a potenziare la Biblioteca di Fulda. Fu autore di una grammatica, di un manuale intitolato De Universo, che ebbe vastissima fortuna nel Medioevo, e di commenti biblici. La sua importanza di erudito fu tale da essere detto praeceptor Germaniae.

Lupo Servato, al tempo di Carlo il Calvo (823 - 877), attraversò in lungo e in largo l'Europa (fu anche a Roma), da una biblioteca monastica all'altra, per raccogliere i manoscritti degli autori classici e medioevali.

Gerberto di Aurillac (940 - 1003), umanista, filosofo e teologo, che divenne alla fine del X secolo Papa con il nome di Silvestro II, era stato abate presso il monastero di S. Colombano a Bobbio.

E un altro Papa, Vittore III (beato; il suo pontificato, nel 1087, fu brevissimo), al secolo Desiderio da Montecassino (1027 - 1087), era anch'egli un umanista ed era stato abate del monastero di Montecassino.

Altre figure di rilievo furono il vescovo francese, teologo e poeta Ildeberto Cenomanense (1056 - 1134), il filosofo neoplatonico francese Bernardo di Chartres (morto intorno al 1128), e Giovanni di Salisbury (1115 circa - 1180), prelato e scrittore inglese, il quale dopo avere ricoperto importanti incarichi presso l'arcivescovo di Canterbury, fu eletto vescovo di Chartres.

Nel frattempo qualcosa d'importante cambiava a livello linguistico in Europa. Il latino era ancora sempre avvertito come oggetto appassionato di studio, ma era sentito ormai come privo della vitalità di una lingua d'uso, ovvero incapace di esprimere ciò che di complesso doveva essere espresso dalla cultura e dai fermenti di una società portatrice di nuovi modi ed ideali d'esistenza. Si affermavano, non più soltanto nell'uso popolare, ma anche nella considerazione autorevole e consapevole di eruditi, letterati e poeti, le lingue volgari che diverranno a breve lingue nazionali. E questo non potrà non avere conseguenze anche sugli studi filologici.

L'interpretazione allegorica
La lettura di un testo, di poesia o in prosa, e la sua interpretazione, cioè la collocazione critica e la comprensione delle azioni, dei personaggi e degli avvenimenti che descrive, possono essere condotte spiegando il testo “alla lettera”, oppure intravedendovi “segni sottostanti” di significati volutamente nascosti dall'autore, che vanno cercati ed individuati “oltre”, “al di là” del testo. Nell'esegesi si distinguono pertanto diversi generi di interpretazione: letterale, allegorica (dal termine allegoria), simbolica, e anche, specialmente per i testi religiosi come la Bibbia, tropologica (o morale) e anagogica (in cui ciò che è trattato viene inteso come allusione simbolica al contemplato mondo soprannaturale).

Già nel VI secolo a.C., in età preplatonica, Teagene di Reggio tentò, sembra per la prima volta, di applicare all'esegesi omerica l'interpretazione allegorica, ed essa fu adottata nei secoli successivi soprattutto dal pergameno Cratete di Mallo[4].

Con il Cristianesimo e con il conseguente vistoso aumento del numero dei commenti biblici, si assisté fino alla fine del Medioevo, nell'esegesi di qualunque testo, ad una generalizzazione, accanto alla letterale, dell'uso dell'interpretazione allegorica, spesso accompagnata dalla anagogica. Basti pensare al significato attribuito a certi passi di Virgilio e alla figura di “annunciatore” del Cristianesimo riservata a lungo allo stesso Virgilio, e ancora ben presente nella Divina Commedia dantesca.

Con l'Umanesimo si ebbe una reazione e, per l'esegesi dei testi non religiosi, il metodo fu avversato e abbandonato.

La filologia nell'Impero Bizantino
Al quadro del Medioevo occidentale, articolato, complesso e creativo, corrisposero in Oriente la cultura e la filologia bizantine, alle quali, secondo molti studiosi, mancò fondamentalmente l'intima vitalità di un contatto con il tessuto popolare e, non secondariamente, una continuità nei secoli. Alla filologia bizantina l'Europa deve soprattutto la trasmissione degli autori greci e tutto un insieme di rifacimenti, di lessici e di epitomi.

Personalità di grande rilievo culturale fu il patriarca di Costantinopoli Fozio (827 circa - 887 circa), che contribuì con la sua autorità ed erudizione a ripristinare in Costantinopoli un'Università di valore. Fozio istituì un complesso di scrittòri ed i suoi insegnamenti contribuirono alla formazione di un tessuto di alta attività filologica. Sono molto importanti sotto questo aspetto due sue opere, il Myriobiblìon (parola composta derivata da gr. μῦρίος “innumerevole” e βιβλίον “libro”), conosciuto anche con il titolo di Bibliotheca, una raccolta di sommari o di estratti di 279 opere, molte delle quali per noi perdute, e il Lexicon.

Notevoli, tra altri, il metropolita Areta di Cesarea (850 circa - 934 circa), di cui rimangono numerosi codici da lui stesso scritti e annotati; Costantino Cefala (IX secolo), raccoglitore di epigrammi antichi, che nel sec. XI andranno a costituire buona parte dell'Antologia Palatina; l'autore (IX o X secolo) del lessico Suida, o Suda (l'etimologia del termine è oscura), che raccolse ben 30.000 voci di vario genere, tra le quali sono per noi importantissime quelle relative alla letteratura; Eustazio di Tessalonica (1125 - 1194 circa), vescovo, del quale restano, presso la Biblioteca Medicea Laurenziana di Firenze, gli scòli all'Iliade e all'Odissea nei manoscritti originali.

Prima che, specialmente dalla caduta di Costantinopoli (1453) ad opera dei Turchi, gli eruditi bizantini iniziassero a trasferirsi in Italia, sono ancora da ricordare il monaco Massimo Planude (XIII – XIV secolo), autore di un'accurata raccolta di epigrammi greci nota con il titolo di Antologia di Planude, migliore della Palatina; il filologo Demetrio Triclinio (XIV secolo), conosciuto soprattutto per le sue interpretazioni metriche di Sofocle; Niceforo Gregora (1291 circa - 1360), autore di numerose opere di erudizione.

La filologia umanistica e rinascimentale in Italia
Nell'Umanesimo
Con il XIII secolo i monasteri generalmente diminuirono e, spesso, interruppero la loro funzione di centri di scrittura, di studio e di cultura. Si affacciava una nuova epoca, nella quale centri intellettuali divenivano le corti principesche e signorili e le stesse città, con studiosi formati ai valori dell'uomo, nel nome di una nuova concezione del mondo. L'attività filologica conobbe, così, un grande e nuovo sviluppo con l'Umanesimo, quando si manifestò, soprattutto a partire dalla metà del XIV secolo, con una più intensa ricerca dei codici ed un rinnovato lavoro di collazione e di critica.

Il centro irradiante principale fu Firenze. È noto il fervore del Petrarca e del Boccaccio nel ricercare le opere, anche quelle allora ritenute perdute, degli autori latini, nel collezionarle e commentarle. Francesco Petrarca (1304 - 1374) recuperava di Cicerone l'orazione Pro Archia “In favore di Archia” (nel 1333) e le epistole Ad Atticum, Ad Quintum e Ad Brutum, raccoglieva con rigore filologico in un unico codice le tre decadi superstiti e i frammenti di una quarta dell'opera storica Ab Urbe condita libri (‘Dalla fondazione di Roma’) di Tito Livio. Giovanni Boccaccio (1313 - 1375) riscopriva e/o rivalorizzava le opere di molti autori latini, come Tacito, Varrone, Marziale, Ovidio, Seneca, e scriveva un pregevole commento alla Divina Commedia di Dante Alighieri, inaugurando la filologia per i testi in lingua volgare. L'Aretino e il Certaldese collaborarono anche per recuperare e far tradurre in latino il testo greco di Iliade e Odissea[5].

In Firenze alcuni ambienti svolsero una funzione umanistica primaria: la villa “Paradiso” di Antonio degli Alberti (1363 - 1415) e i conventi di S. Marco, di Santo Spirito e di Santa Maria degli Angeli. Nel 1392 Coluccio Salutati (1331 - 1406) riportava alla luce le epistole Ad Familiares di Cicerone. Nel 1414 un altro umanista, Poggio Bracciolini (1380 - 1459), riscopriva molte opere, tra le quali otto orazioni di Cicerone, l'Institutio Oratoria di Quintiliano, le Silvae (‘Selve’) del poeta Publio Papinio Stazio, ciò che restava dell'opera Rerum Gestarum (‘Delle cose compiute’, ‘Delle imprese”) dello storico Ammiano Marcellino, e il De rerum natura (‘Della natura’) del poeta Tito Lucrezio Caro.

La filologia bizantina, con gli studi sugli antichi scrittori, fu continuata dal grecista Emanuele Crisolora detto Costantinopolitano (1350 circa - 1415), con il quale il greco rientrò a pieno titolo nella cultura dell'Occidente europeo, e dall'umanista Costantino Lascaris (1434 - 1501), autore di un'importante grammatica greca.

L'Umanesimo si estese a Milano e a Pavia con i Visconti e gli Sforza, quindi a Venezia, a Mantova con i Gonzaga, a Ferrara con gli Este, a Urbino, Roma e Napoli. E fiorirono le accademie e una miriade di codici. A Napoli sorse l'Accademia Alfonsina (1443) ed in seguito l'Accademia Antoniana con il palermitano Antonio Beccadelli (1394 - 1471), detta da lui anche “del Panormita”, divenuta poi “Pontaniana”, dal nome di Giovanni Pontano (1429 - 1503).

Da un'idea di Cosimo de' Medici il Vecchio (1389 - 1464) nacque l'Accademia Fiorentina (1459) che accolse il costantinopolitano Giorgio Gemisto Pletone (1355 circa - 1450 circa), Marsilio Ficino (1433 - 1499), Cristoforo Landino (1424 - 1498), autore di un autorevole commento alla Divina Commedia, il Poliziano, Giovanni Pico della Mirandola (1463 - 1494).

Altri nomi illustri: Niccolò Niccoli (1364 circa - 1437), eccellente trascrittore di codici in compagnia di Ambrogio Traversari (1386 - 1439), Giannozzo Manetti (1396 - 1459), autore di traduzioni dal greco e dall'ebraico, Lorenzo de' Medici (1449 - 1492).

Nel 1447 divenne Papa, con il nome di Niccolò V, Tommaso Parentucelli (1397 - 1455), umanista vissuto a lungo a Firenze, che si circondò di eruditi come Lorenzo Valla, Francesco Filelfo (1398 - 1481), il libraio e umanista Vespasiano da Bisticci. Così nel 1460, con Pomponio Leto (1428 - 1498), nasceva l'Accademia Romana che più tardi accoglierà Pietro Bembo.

A Venezia nel 1494 sorgeva l'Accademia Aldina con Aldo Manuzio (1450 - 1515), erudito, ritenuto il più valente stampatore dell'epoca di opere latine e greche, e noto per avere inventato l'editoria in senso moderno.

Oltre alle raccolte di manoscritti del Petrarca e del Boccaccio, se ne formarono altre che andarono a costituire le biblioteche che resteranno nel tempo le fonti dei codici esistenti: la Biblioteca Medicea Laurenziana a Firenze, la Biblioteca apostolica vaticana, la Biblioteca nazionale Marciana a Venezia.

Una posizione particolare occupò nel Quattrocento italiano l'umanista, filologo e critico storico, Lorenzo Valla (Roma, 1407 - 1457). Attivo polemista, nei numerosi studi su documenti e testi fondò le sue argomentazioni su un solido metodo filologico e storico, ed è soprattutto noto per il De falso credita et ementita Constantini donatione, in cui dimostrava, basandosi su dati linguistici, la non autenticità del documento noto come donazione di Costantino, da attribuire all'età carolingia, che avrebbe dovuto comprovare il diritto della Chiesa all'esercizio del potere temporale. L'autenticità del documento fu, indipendentemente, impugnata anche dal teologo, filosofo e scienziato tedesco Nicola Cusano (1400/1401 - 1464).

A giudizio di molti, il maggior filologo del XV secolo fu l'umanista e poeta toscano Angelo (Agnolo) Ambrogini detto il Poliziano (1454 - 1494), che tradusse in esametri latini quattro libri dell'Iliade (II-V), trattò di filologia classica in prolusioni accademiche, ad esempio nell'Oratio super F. Quintiliano et Statii Sylvis e nella Praelectio de dialectica, nonché nel suo epistolario con i dotti del tempo, e in numerose lezioni di cui rimangono abbondanti appunti pubblicati di recente in Italia.

Da ricordare, tra molti altri, sono ancora Vittorino da Feltre (1378 circa - 1446), Leonardo Bruni (1369 - 1444), Guarino Veronese (1374 - 1470), Flavio Biondo (1388 - 1463).

L'invenzione della stampa a caratteri mobili
Dopo l'invenzione della stampa a caratteri mobili di piombo, venne da Magonza in Italia il tipografo Conrad Sweynheym, che insieme con Arnold Pannartz stampò a Subiaco quattro libri (1464-1465), tre dei quali ci sono pervenuti e costituiscono i primi e più antichi incunaboli italiani. Ben presto fiorirono eccellenti tipografie a Venezia, con Aldo Manuzio il Vecchio, a Firenze, con Filippo Giunti il Vecchio, a Roma, a Bologna, a Napoli e a Milano, le quali nell'arco di qualche decennio stamparono ottime edizioni di molta parte della letteratura latina.

La nuova invenzione contribuì in modo determinante alla moltiplicazione degli esemplari in circolazione dei testi degli antichi autori, con il conseguente quasi immediato accrescimento in ogni nazione delle Biblioteche esistenti e con l'opportunità, soprattutto in seguito, specialmente dall'inizio del XVII secolo, di crearne di nuove. Sorsero in tal modo la Biblioteca Bodleiana a Oxford, l'Ambrosiana a Milano, la Parigina, la Vindobonense (Viennese), la Monacense, la Madrilena, ecc.

Il XVI secolo
Col XVI secolo nella filologia italiana si affermarono alcuni cambiamenti importanti. L'amore per l'antichità e per il mondo classico si accompagnò ad una generale consapevolezza della necessità di una preliminare solida conoscenza della lingua latina e della storia del mondo romano, e si potenziò lo studio delle opere greche e della lingua greca, che nel secolo precedente era stato coltivato da pochi. Gli studiosi di valore furono numerosi e significativi.

Il fiorentino Piero Vettori (1499 - 1585) scrisse edizioni accurate delle tragedie di Eschilo e di Sofocle, del quale fece un commento, dell'Elettra di Euripide, della Poetica di Aristotele. Della Poetica e della Retorica di Aristotele scrisse anche commenti che contribuirono in modo decisivo ad introdurre in Italia un vasto dibattito sul valore e sull'essenza della poesia.

Il veneziano Paolo Manuzio (1512 - 1574), oltre che valente stampatore come il padre e il figlio Aldo Manuzio il Giovane (1547 - 1597), fu un erudito ed eminente conoscitore della lingua latina, e si dedicò soprattutto all'esegesi delle Orazioni e delle Epistole di Cicerone.

Lo storico modenese Carlo Sigonio (1520 circa - 1584) studiò con precisione documentaria la storia di Roma e la sua cronologia, il diritto romano, al quale dedicò tre libri (uno fu il De antiquo iure populi Romani), e il Medioevo italiano. La sua opera maggiore è forse il De Regno Italiae, in cui tratta la storia dell'età medioevale in Italia dal 570 al 1200.

Proseguirono gli studi grammaticali, in cui la grammatica venne sempre più intesa come un insieme coerente di fatti linguistici e logici. Di questa tendenza, che si affermerà sempre più in Europa, il primo grande esponente fu il medico, naturalista ed erudito Giulio Cesare Scaligero (1484 - 1558; nel 1525 si trasferì in Francia) con il De causis linguae latinae. Fu indagata anche la storia ecclesiastica, specialmente ad opera dello storico Cesare Baronio (1538 - 1607), che fu anche cardinale.

La filologia moderna e contemporanea
Sezione vuota
Questa sezione sull'argomento letteratura è ancora vuota. Aiutaci a scriverla!
Note
^ A. Varvaro, Prima lezione di filologia, Editori Laterza, p. 28-29.
^ A. Mangiavillano, Breve storia della Biblioteca Comunale "Lucano Scaravelli" di Caltanissetta - I manoscritti (PDF), su storiapatriacaltanissetta.it, .storiapatriacaltanissetta.it, 35.
^ I libri scomparsi della biblioteca Scarabelli -, su storiapatriacaltanissetta.it, Società Nissena di Storia Patria - Caltanissetta, 1º febbraio 2013.
^ Fausto Giordano. Introduzione, in Gino Funaioli, Lineamenti di una storia della filologia attraverso i secoli. pp. XXII-XXIII.
^ Boccaccio segreto: le postille autografe ad Omero, su Treccani, l'Enciclopedia italiana. URL consultato il 19 febbraio 2020.
Bibliografia
Salvatore Battaglia, et al., Grande dizionario della lingua italiana, Torino, UTET, 1961-2004, vol. V, pp. 1003-1004.
Franca Brambilla Ageno, L'edizione critica dei testi volgari, Padova, Antenore, 1984.
Gianfranco Contini, Breviario di ecdotica, Torino, Einaudi, 1992.
Gino Funaioli, Lineamenti di una storia della filologia attraverso i secoli, introduzione di Fausto Giordano, Bologna, Zanichelli, 20072.
Fritz Graf (a cura di), Introduzione alla filologia latina, Roma, Salerno Editrice, 2003. ISBN 88-8402-411-0.
Giorgio Inglese, Come si legge un'edizione critica. Elementi di filologia italiana, Roma, Carocci, 2006.
Diego Lanza, Gherardo Ugolini (a cura di), Storia della filologia classica, Roma, Carocci, 2016.
Paul Maas, Critica del testo, Firenze, Le Monnier, 1964 (trad. di Nello Martinelli, con introduzione di Giorgio Pasquali).
Lucia Cesarini Martinelli, La filologia, Roma, Editori Riuniti, 2006.
Heinz-Günther Nesselrath (a cura di), Introduzione alla filologia greca, Roma, Salerno Editrice, 2004. ISBN 88-8402-462-5.
Giorgio Pasquali, Storia della tradizione e critica del testo, Firenze, Sansoni, 1974 (I ed. 1934, II ed. 1952).
Lorenzo Renzi e Alvise Andreose, Manuale di linguistica e filologia romanza, Bologna, Il Mulino, 2006.
Leighton D. Reynolds e Nigel G. Wilson, Copisti e filologi. La tradizione dei classici dall'antichità ai tempi moderni, Padova, Antenore, 19873.
Marina Scialuga, Introduzione allo studio della filologia classica, Alessandria, Edizioni dell'Orso, 2005.
Alfredo Stussi (a cura di), Fondamenti di critica testuale, Bologna, Il Mulino, 1998.
Alfredo Stussi, Introduzione agli studi di filologia italiana, Bologna, Il Mulino, 1994.
Graziella Tonfoni, "Filologia della Scienza: forme narrative e compendi paraletterari appositamente predisposti per una cultura della divulgazione", in 'Scienze e Ricerche' n. 9, luglio 2015, pp. 74-80, ISSN 2283-5873
Graziella Tonfoni, "Filologia della Scienza: lessico complicato, terminologie emotivamente connotate, necessità di ripetute costanti delucidazioni", in 'Scienze e Ricerche' n. 11, 15 agosto 2015, pp. 43-50, ISSN 2283-5873
Voci correlate
Ecdotica
Editio princeps
Edizione critica
Ermeneutica
Esegesi
Metodo di Lachmann
Karl Lachmann
Giorgio Pasquali
Paolo Fedeli
Sebastiano Timpanaro
Altri progetti
Collabora a Wikiquote Wikiquote contiene citazioni di o su filologia
Collabora a Wikizionario Wikizionario contiene il lemma di dizionario «filologia»
Collabora a Wikimedia Commons Wikimedia Commons contiene immagini o altri file sulla filologia
Collegamenti esterni
filologia, su Treccani.it – Enciclopedie on line, Istituto dell'Enciclopedia Italiana. Modifica su Wikidata
Vittorio Santoli, Gino Funaioli, Salvatore Battaglia e Giovanni Maver, FILOLOGIA, in Enciclopedia Italiana, Istituto dell'Enciclopedia Italiana, 1932. Modifica su Wikidata
(IT, DE, FR) Filologia, su hls-dhs-dss.ch, Dizionario storico della Svizzera. Modifica su Wikidata
(EN) Filologia, su Enciclopedia Britannica, Encyclopædia Britannica, Inc. Modifica su Wikidata
Gianfranco Contini, Filologia, in Enciclopedia del Novecento, Istituto dell'Enciclopedia Italiana, 1975-2004.
Lexicon of Scholarly Editing, su lexiconse.uantwerpen.be. URL consultato il 30 agosto 2020.
V · D · M
Filologia
V · D · M
Discipline umanistiche
Controllo di autorità	Thesaurus BNCF 6960 · LCCN (EN) sh85100821 · GND (DE) 4174271-0 · BNE (ES) XX527425 (data) · BNF (FR) cb12648386m (data) · J9U (EN, HE) 987007541267805171
  Portale Istruzione
  Portale Letteratura
  Portale Storia
Categoria: Filologia[altre]
Menu di navigazione
Accesso non effettuato
discussioni
contributi
registrati
entra
VoceDiscussione
LeggiModificaModifica wikitestoCronologia
Cerca in Wikipedia
Pagina principale
Ultime modifiche
Una voce a caso
Nelle vicinanze
Vetrina
Aiuto
Sportello informazioni
Comunità
Portale Comunità
Bar
Il Wikipediano
Fai una donazione
Contatti
Strumenti
Puntano qui
Modifiche correlate
Carica su Commons
Pagine speciali
Link permanente
Informazioni pagina
Cita questa voce
Elemento Wikidata
Stampa/esporta
Crea un libro
Scarica come PDF
Versione stampabile
In altri progetti
Wikimedia Commons
Wikiquote

In altre lingue
Alemannisch
Brezhoneg
Català
Deutsch
English
Español
Français
Occitan
Português
Altre 86
Modifica collegamenti
Questa pagina è stata modificata per l'ultima volta il 24 ott 2022 alle 06:27.
Il testo è disponibile secondo la licenza Creative Commons Attribuzione-Condividi allo stesso modo; possono applicarsi condizioni ulteriori. Vedi le condizioni d'uso per i dettagli.
Informativa sulla privacyInformazioni su WikipediaAvvertenzeVersione mobileSviluppatoriStatisticheDichiarazione sui cookieWikimedia FoundationPowered by MediaWiki
Testo di partenza
Da Wikipedia, l'enciclopedia libera.
(Reindirizzamento da Fonte testuale)
Jump to navigationJump to search
Il testo di partenza (TP) è un testo, perlopiù scritto, ma a volte anche orale, che è stato o deve essere tradotto in un’altra lingua[1]. Mediante la traduzione, il testo di partenza (TP)[2] viene trasformato in un testo di arrivo (TA). Secondo la definizione del traduttologo britannico Jeremy Munday, il processo di traduzione effettuato tra due lingue differenti implica la trasformazione di un testo originale in una data lingua di partenza, in un testo d’arrivo in un’altra lingua (generalmente chiamata lingua d’arrivo - LA)[3].


Indice
1	Testo di partenza e teorie della traduzione
2	Testo di partenza e traduzione automatica
3	Note
4	Bibliografia
5	Voci correlate
Testo di partenza e teorie della traduzione
L'orientamento al testo di partenza è uno degli elementi che gli studiosi hanno individuato per distinguere i diversi metodi di traduzione. Eugene Nida, linguista e traduttologo statunitense, ha contribuito allo sviluppo della traduttologia e degli studi traduttivi con l’elaborazione del concetto di equivalenza, attuando una distinzione tra equivalenza dinamica (o funzionale) ed equivalenza formale[4], che rappresentano due modi diversi di affrontare il testo di partenza. Secondo la teoria dell’equivalenza dinamica, il traduttore ha l'obiettivo di riprodurre nel testo di arrivo la funzione del testo di partenza, adattandolo in modo che veicoli il messaggio, senza necessariamente rispettarne la forma. Al contrario, la teoria dell’equivalenza formale tende a salvaguardare lo stile del testo di partenza nel processo traduttivo, anche se può modificare il contenuto dell'originale[5].

Testo di partenza e traduzione automatica
Nelle traduzioni realizzate mediante il computer, la traduzione automatica, il traduttore può operare sul testo di partenza attraverso l’attività di pre-editing, ossia l'operazione di preparazione di un testo per la macchina al fine di assicurare che il risultato sia di qualità adeguata. Tra le molteplici correzioni che un traduttore può effettuare su un testo di partenza vi sono: la correzione di errori ortografici o di spaziatura, l’eliminazione delle forme passive e impersonali, l’esplicitazione del soggetto e la semplificazione dei sintagmi nominali troppo complessi[6]. Tutte queste operazioni sono effettuate al fine di ridurre l’ambiguità ed ampliare la trasparenza del testo di partenza in modo che il computer, che lavora essenzialmente attraverso algoritmi, sia in grado di fornire un buon risultato finale. Contrapposta all’attività di pre-editing, si trova l’attività di post-editing che può essere effettuata dopo la traduzione automatica sul testo d’arrivo, sempre per migliorarne la qualità.

Note
^ Giuseppe Palumbo, Key Terms in Translation studies, Continuum, 2009, p. 108, ISBN 9780826498250.
^ Mark Shuttleworth, Moira Cowie, Dictionary of Translation Studies (PDF), Abingdon, Oxon, Routledge, 2014, pp. 157-158.
^ Jeremy Munday, Introducing translation studies : theories and applications, 3rd ed, Routledge, 2012, ISBN 978-0-415-58486-9, OCLC 757147295. URL consultato il 27 aprile 2022.
^ Gambier, Yves, (1949- ...)., Éditeur scientifique. Doorslaer, Luc van, (1964- ...)., Éditeur scientifique., Handbook of translation studies., John Benjamins Pub. Co, cop. 2012, ISBN 978-90-272-0333-5, OCLC 836145117. URL consultato il 27 aprile 2022.
^ Eugene Nida, Toward a Science of Translating, Leiden, Brill, 1964, ISBN 9004026053.
^ Aston Guy, Usare la traduzione automatica, a cura di Gabriele Bersani Berselli, Bologna, CLUEB, 2011, pp. 33-45.
Bibliografia
Jeremy Munday, Introducing Translation Studies: Theories and Applications, 2012.
Yves Gambier e Luca van Doorslaer, Handbook of Translation Studies, John Benjamins Publishing Co., 2012.
Guy Aston, Usare la traduzione automatica, a cura di Gabriele Bersani Berselli, Bologna, CLUEB, 2011.
Voci correlate
Traduzione
Traduzione automatica
Processo traduttivo
Eugene Nida
Scienza della traduzione
Pre-editing
  Portale Linguistica: accedi alle voci di Wikipedia che trattano di linguistica
Categoria: Traduzione
Menu di navigazione
Accesso non effettuato
discussioni
contributi
registrati
entra
VoceDiscussione
LeggiModificaModifica wikitestoCronologia
Cerca in Wikipedia
Pagina principale
Ultime modifiche
Una voce a caso
Nelle vicinanze
Vetrina
Aiuto
Sportello informazioni
Comunità
Portale Comunità
Bar
Il Wikipediano
Fai una donazione
Contatti
Strumenti
Puntano qui
Modifiche correlate
Carica su Commons
Pagine speciali
Link permanente
Informazioni pagina
Cita questa voce
Elemento Wikidata
Stampa/esporta
Crea un libro
Scarica come PDF
Versione stampabile

In altre lingue
Català
English
Bahasa Indonesia
日本語
Português
Русский
Svenska
తెలుగు
中文
Altre 10
Modifica collegamenti
Questa pagina è stata modificata per l'ultima volta il 16 nov 2022 alle 13:58.
Il testo è disponibile secondo la licenza Creative Commons Attribuzione-Condividi allo stesso modo; possono applicarsi condizioni ulteriori. Vedi le condizioni d'uso per i dettagli.
Informativa sulla privacyInformazioni su WikipediaAvvertenzeVersione mobileSviluppatoriStatisticheDichiarazione sui cookieWikimedia FoundationPowered by MediaWiki
Lingua greca antica
Da Wikipedia, l'enciclopedia libera.
Jump to navigationJump to search
Greco antico †
Ἑλληνική (Hellēnikḕ)
Parlato in	Antica Grecia
Anatolia (colonie varie)
Tracia (colonie varie)
Sicilia (colonie siceliote)
Italia meridionale (colonie italiote)
Illiria (colonie varie)
Antica Libia (colonie costituenti la Pentapoli cirenaica)
Gallia Narbonense e Hispania (colonia di Massalia e sue relative sottocolonie)
Corsica (colonia di Alalia)
Egitto tolemaico (lingua ufficiale e di corte)
Monte Athos Flag of the Greek Orthodox Church.svg (lingua ufficiale)
Periodo	IX-IV secolo a.C.
Locutori
Classifica	estinta
Altre informazioni
Scrittura	Lineare B, alfabeto greco
Tipo	SOV, flessiva
Tassonomia
Filogenesi	Lingue indoeuropee
 Protogreco
  Lingua micenea
   Greco antico
Statuto ufficiale
Ufficiale in	Grecia Grecia (Monte AthosFlag of the Greek Orthodox Church.svg )
Codici di classificazione
ISO 639-2	grc
ISO 639-3	grc (EN)
Glottolog	anci1242 (EN)
Estratto in lingua
Il Padre Nostro
Πάτερ ἡμῶν ὁ ἐν τοῖς οὐρανοῖς
ἁγιασθήτω τὸ ὄνομά σου·
ἐλθέτω ἡ βασιλεία σου·
γενηθήτω τὸ θέλημά σου,
ὡς ἐν οὐρανῷ καὶ ἐπὶ τῆς γῆς·
τὸν ἄρτον ἡμῶν τὸν ἐπιούσιον δὸς ἡμῖν σήμερον·
καὶ ἄφες ἡμῖν τὰ ὀφελήματα ἡμῶν,
ὡς καὶ ἡμεῖς ἀφίεμεν τοῖς ὀφειλέταις ἡμῶν·
καὶ μὴ εἰσενέγκῃς ἡμᾶς εἰς πειρασμόν,
ἀλλὰ ῥῦσαι ἡμᾶς ἀπὸ τοῦ πονηροῦ.
Ὅτι σοῦ ἐστιν ἡ βασιλεία καὶ ἡ δύναμις καὶ ἡ δόξα εἰς τοὺς αἰῶνας·
ἀμήν.
Traslitterazione
Páter hēmôn ho-en-tôis ūranôis
haghiasthḗtō tò ónomá-sū;
elthétō hē-basilèia-su;
genēthétō tò thélēmá-sū,
hōs en-ūranô, kài epì tês ghês;
tòn árton hēmôn tòn epiúsion dòs hēmîn sémeron;
kài áphes hēmîn tà ophelḗmata hēmôn,
hōs-kài hēmêis aphíemen tôis opheilétais hēmôn;
kài mè eisenénkēs hēmâs eis-peirasmón,
allà rhŷsai hēmâs apò tû ponērû.
Hóti sû estin hē-basiléia, kài hē-dýnamis, kài hē-dóxa eis-tùs-aiônas;
Amḗn.
Idioma griego antiguo.pngDiffusione della lingua greca antica (dopo Alessandro Magno)
Manuale
Il greco antico è una lingua appartenente alla famiglia delle lingue indoeuropee, parlata in Grecia fra il IX secolo a.C. e VI secolo d.C. Essa copre il periodo arcaico (circa tra il IX secolo a.C. e il VI secolo a.C.), il periodo classico (all'incirca dal V secolo a.C. fino al IV secolo a.C.) e il periodo ellenistico (dal III secolo a.C. al IV secolo d.C.).


Indice
1	Storia
2	Dialetti
3	Fonologia
4	Grammatica
5	Sistema di scrittura
6	Note
7	Bibliografia
7.1	Didattica e testi di riferimento
7.2	Saggistica
8	Voci correlate
9	Altri progetti
10	Collegamenti esterni
Storia
Storia della
lingua greca
(vedi anche: Lineare B, alfabeto greco)
Substrato preellenico
Proto-greco
Miceneo (1600–1100 a.C. circa)
Greco antico (800–330 a.C. circa)
dialetti:
eolico, arcado-cipriota, attico-ionico,
dorico, nord-occidentale (eleo), lingua omerica, locrese, panfilio, siceliota
Koinè greca (330 a.C.–330 circa)
varianti:
greco giudaico
Greco medievale (330–1453)
Greco moderno (dal 1453)
questione della lingua greca
dialetti:
cappadocico, cretese, cipriota,
demotico, dialetto di Cargese, ievanico, italiota (greco-calabro, grico), katharevousa, pontico, zaconico
Questo box: vedi • disc. • mod.
Date tratte da D. B. Wallace, Greek Grammar Beyond the Basics: An Exegetical Syntax of the New Testament, Grand Rapids, 1997, pag. 12.
La forma più arcaica di greco che ci sia nota attraverso la scrittura è il miceneo, la lingua parlata dalle classi dominanti nei centri palaziali della civiltà micenea; altre forme di greco, di cui alcune in parte note attraverso testimonianze, coesistevano accanto al miceneo. Alla fine del II millennio a.C. questa lingua regredì a causa del crollo della civiltà micenea, lasciando il posto a ciò che chiamiamo greco antico, ossia un insieme di varianti mutualmente intelligibili che prendono il nome di dialetti; da uno di questi dialetti, lo ionico-attico, in età alessandrina si sviluppò il greco ellenistico, definito "koinè" (κοινή) o "greco biblico", la prima forma comune di greco; la sua evoluzione porterà al greco bizantino e infine al greco moderno.

Il greco antico è stato indubbiamente una delle lingue più importanti nella storia della cultura dell'umanità: è stata la lingua di Omero, dei primi filosofi e dei primi scrittori dell'occidente. Termini del greco antico sono stati presi in prestito dai Romani nella lingua latina e attraverso questi sono arrivati fino ai nostri giorni. La nomenclatura binomiale, sebbene sia espressa in latino, attinge fortemente dal vocabolario del greco antico. Numerosi concetti tipici della contemporaneità, come quello di democrazia, sono nati nella Grecia antica e sono pervenuti fino ai nostri giorni.

Come il greco moderno, che ne è una profonda evoluzione, il greco antico era una lingua indoeuropea le cui origini sono ancora oggi difficili da chiarire: i diversi dialetti parlati in Grecia avevano una comune radice che i linguisti hanno chiamato protogreco ed erano diffusi, prima della migrazione dorica, nell'area balcanica. Rintracciare un antenato precedente risulta molto difficoltoso, causa la mancanza di testi scritti, ma sembra possibile affermare che fosse presente una stretta comunanza di radici tra greco antico e lingua armena (alcuni parlano così di un progenitore chiamato "greco-armeno").

Si può pensare che il proto-greco abbia perso la propria unità linguistica al tempo dell'invasione dorica, a seguito della quale, in un periodo compreso fra il 1200 e il 1000 a.C., si è avuto lo sviluppo di numerose varianti di greco antico, ricordate come dialetti greci antichi. Le prime attestazioni del greco antico compaiono attorno all'VIII secolo a.C. con lo sviluppo di un determinato tipo di alfabeto.

La perdita dell'unità linguistica porta allo sviluppo di diverse varietà di greco, ciascuna delle quali deriva il proprio nome da quello della popolazione greca in cui era parlata: così, il dialetto dorico era parlato dai Dori, l'eolico dagli Eoli, lo ionico dagli Ioni. Ogni dialetto aveva sue caratteristiche, ma tutti erano talmente affini l'uno con l'altro da essere intelligibili tra loro.

Il greco antico è studiato ancora oggi in Europa in alcune scuole secondarie superiori, insieme al latino: esempi sono il liceo classico in Italia, l'Humanistisches Gymnasium in Germania e le grammar schools nel Regno Unito. In Italia è studiato ogni anno dall'8 per cento[1][2][3] degli alunni delle scuole superiori (gli iscritti nei licei classici), la quota più alta tra i Paesi occidentali. Insieme al latino il greco antico è materia di studio all'università, nel corso di studi in lettere classiche.

Ancora oggi la koinè ellenistica, il dialetto della lingua greca antica in cui è scritto il Nuovo Testamento, è utilizzata come lingua liturgica dalla Chiesa ortodossa greca e dalla Chiesa cattolica greca di rito bizantino.

Dialetti
Magnifying glass icon mgx2.svg
Lo stesso argomento in dettaglio: Dialetti greci.

Diffusione dei vari dialetti del greco antico nell'età classica.

Diffusione dei vari dialetti del greco antico in Magna Grecia e Sicilia.
La lingua greca antica (in greco: Αρχαία ελληνική γλώσσα; in greco antico: Ἑλληνική γλῶσσα) è una lingua flessiva a elevato grado di sinteticità, di origine indoeuropea, i cui dialetti erano parlati nell'antica Grecia, nelle isole dell'Egeo e nelle colonie greche sulle coste del Mediterraneo orientale e occidentale. Il greco antico è una lingua di grande rilevanza culturale, poiché in essa furono redatti i primi testi letterari, filosofici e scientifici della civiltà occidentale.

Essa era articolata in sotto-gruppi linguistici, chiamati dialetti greci antichi, che erano:

Il dialetto ionico, parlato nelle isole egee, nella Ionia microasiatica, nelle colonie ioniche d'oltremare;
Il dialetto attico, parlato in Attica (la regione di Atene), è strettamente connesso allo ionico, tanto da essere anche detto ionico-attico. Acquisterà grande importanza nella letteratura grazie all'egemonia ateniese;
Il dialetto dorico, parlato nel Peloponneso di sud-est, a Creta, nella Doride microasiatica. Il dorico era inoltre la lingua franca delle colonie italiote della Magna Grecia;
Il dialetto eolico, parlato in Tessaglia, in Beozia, nelle Isole Cicladi settentrionali e nell'isola di Lesbo, nonché nell'Eolide microasiatica;
Il greco nord-occidentale, parlato nel Peloponneso di nord-ovest, nella Grecia centrale, in Macedonia (greco macedone), in Epiro (ma i Greci consideravano μιξοβάρβαρος, semi-barbara, la lingua delle regioni periferiche di nord-ovest);
Il dialetto arcado-cipriota, ultimo relitto del dialetto miceneo, proprio dei discendenti dei profughi micenei scampati dai Popoli del Mare, parlato in Arcadia e a Cipro;
Il dialetto panfilio, anch'esso considerato μιξοβάρβαρος dai Greci della madre-patria, parlato sulle coste della Panfilia ed effettivamente contaminato da influssi adstratici di lingue epicoriche non greche.
Uno statuto a sé aveva invece il dialetto omerico. Mai effettivamente parlato da alcuna popolazione, era la lingua standard della poesia epica e si basava sullo ionico, mescolato a significativi apporti eolici, con la sopravvivenza di corposi relitti fonetici, morfologici e lessicali del dialetto miceneo.
Per la grammatica e le particolarità linguistiche di questi dialetti, si rimanda alle voci indicate dai collegamenti. La grammatica di cui delineeremo gli aspetti fondamentali è improntata in larga parte al dialetto attico, parlato ad Atene, e impostosi dal V secolo a.C. in poi come lingua panellenica, a causa dell'egemonia militare, politica, economica, culturale di Atene; tale dialetto, insieme a una componente ionica più o meno forte a seconda dei luoghi, sarà alla base della κοινὴ διάλεκτος, la koinè di età ellenistica, la lingua franca del Mediterraneo nota anche come greco comune, greco alessandrino o greco ellenistico. Essa non coincide appieno con il dialetto attico puro.

Fonologia
Magnifying glass icon mgx2.svg
Lo stesso argomento in dettaglio: Fonologia della lingua greca antica.

Diffusione della lingua greca antica in Italia, Albania, Croazia e Francia fino al IV secolo a.C. (città segnate in rosso). I vari colori dei cerchi indicano i dialetti.

L'incipit dell'Odissea in lingua greca antica
La fonetica greca si distingue da quella delle lingue indoeuropee moderne.

Le sue caratteristiche sono:

La natura dell'accento, che è musicale e non tonica. Esistono tre accenti nella prosodia del greco antico: accento acuto, grave e circonflesso;
La presenza di dittonghi, caratterizzati dall'incontro di una vocale aperta o semi-aperta, lunga o breve (α ε ο η ω), con una vocale chiusa breve (ι υ);
La contrazione vocalica, ossia la riduzione a un dittongo o a una vocale lunga delle coppie di vocali consecutive che non formino dittongo. Tale contrazione è sistematica nel dialetto attico, che mostra spiccata avversione per lo iato;
L'assimilazione consonantica.
In età medievale e nel primo Rinascimento predominava fra gli umanisti un'altra pronuncia, quella cosiddetta reuchliniana o roicliniana, così chiamata poiché fu l'umanista Johannes Reuchlin a sostenerne la validità. Tale pronuncia, legata alla pronuncia itacistica cosiddetta bizantina, era la stessa che i bizantini applicavano al greco che parlavano (allo stesso modo in cui in Italia il latino e l'italiano sono prevalentemente pronunciati allo stesso modo) e risaliva ai mutamenti fonetici avvenuti in età età ellenistica, le cui prime avvisaglie sono però in parte rivelate dalla realtà fonetica sottesa ad alcune riflessioni linguistiche dei dialoghi di Platone.

La lettura itacistica fu importata in Italia dagli intellettuali bizantini scampati alla conquista e al saccheggio di Costantinopoli (1453) da parte dei Turchi. Quegli intellettuali (fra cui spiccavano il filosofo neoplatonico Emanuele Crisolora e il cardinale Giovanni Bessarione) impressero alla lettura dei classici greci il loro accento e la loro inflessione. Essi leggevano /i/ anche le lettere η e υ, i dittonghi ει, οι e υι e pronunciavano /ɛ/ il dittongo αι; inoltre pronunciavano /v/ la lettera υ nei dittonghi αυ ed ευ, prima di vocale o consonante sonora, e /f/ prima di consonante sorda; come /v/ era letta anche la β. Davano poi pronuncia fricativa a γ e δ (rispettivamente /ɣ/ e /ð/), come anche alle aspirate φ /f/, χ /x/ e θ /θ/.

Fu un altro grande umanista, l'olandese Desiderio Erasmo da Rotterdam a opporsi alla pronuncia itacistica del greco antico. Questi, studiando le figure di suono nei poeti comici, in particolare le onomatopee, scoprì che la pronuncia antica era diversa da quella roicliniana: il belato della pecora in Cratino, commediografo ateniese del V secolo a.C., è infatti imitato con βῆ βῆ, il che denunciava il vero suono delle lettere greche che componevano questa particolare onomatopea: non /vi/, ma /bɛ:/. Pertanto, Erasmo scoprì e cercò di ripristinare la vera pronuncia classica, che da lui prende il nome di erasmiana.

La vera pronuncia erasmiana, di cui i linguisti hanno perfezionato la ricostruzione con l'aiuto degli storici, definendo quindi i caratteri della vera pronuncia greca classica, del V secolo a.C., differisce tuttavia per diversi aspetti dalla pronuncia scolastica convenzionale italiana:

La pronuncia scolastica non distingue in modo sensibile le vocali brevi dalle lunghe, come invece andrebbe fatto;
Le consonanti φ θ χ, che usualmente si pronunciano, rispettivamente, /f/ (come la f italiana di fede), /θ/ come la th inglese di third (alcuni pronunciano il θ /ts/, come la z aspra italiana di spazio), e /x/ (come la ch tedesca di Bach, come il c toscano lenito, in pratica), nel greco classico erano delle vere e proprie occlusive come /p/ /t/ /k/, da cui si distinguevano perché accompagnate da un'aspirazione (come le occlusive sorde prevocaliche in tedesco e in inglese);
La consonante ζ (zeta), che in età ellenistica già si pronunciava /z/ (come la s intervocalica italiana di rosa), nel greco arcaico si pronunciava /zd/ (e così ancora la pronunciavano nel V secolo i parlanti dorici e eolici, che scrivevano direttamente σδ). In età classica, in Attica, si cominciò a pronunciare questa lettera come /ʣ/ e, dalla seconda metà del IV secolo, /z:/, in seguito /z/. Si ricordi peraltro che la zeta fu introdotta nell'alfabeto latino solo successivamente, per trascrivere le parole di origine greca.
Grammatica
Magnifying glass icon mgx2.svg
Lo stesso argomento in dettaglio: Grammatica del greco antico.
Il greco, come molte altre lingue indoeuropee, è una lingua flessiva. È fortemente arcaica nella conservazione delle forme dell'indoeuropeo.

La flessione nominale contempla

Cinque casi: nominativo, genitivo, dativo, accusativo e vocativo;
Tre generi: maschile, femminile e neutro;
Tre numeri: singolare, duale e plurale.
La flessione verbale comprende

Tre persone: prima, seconda e terza.
Tre numeri: singolare, duale e plurale.
Modi: indicativo, imperativo, congiuntivo, ottativo, infinito e participio,
Inoltre prevede la formazione di alcuni aggettivi verbali.
Tempi: tempo presente, imperfetto, aoristo, futuro, perfetto, piuccheperfetto, futuro perfetto
Tre diatesi: attiva, media e passiva.
Sistema di scrittura
Magnifying glass icon mgx2.svg
Lo stesso argomento in dettaglio: Alfabeto greco.
L'alfabeto greco è formato da 24 lettere:

Nome	Maiuscola	Minuscola	Pronuncia
ἄλφα
àlfa

Α	α	a /a/
βῆτα
bèta

Β	β	b; dalla tarda koinè /β/, in seguito /v/.
γάμμα
gàmma

Γ	γ	g (sempre velare, come in gatto, ghiro); se si trova prima di γ, κ, χ, e ξ (le velari) è detto gamma nasale e si pronuncia /ŋ/, come la nostra n di panca; dalla tarda koinè /ɣ/.
δέλτα
dèlta

Δ	δ	d /d/; dalla tarda koinè /ð/, sonora come th sonoro inglese di the
ἒ ψιλόν
epsilòn (o, alla latina, epsìlon)

Ε	ε	e (breve) /ɛ/
ζῆτα
zèta

Ζ	ζ	z (in origine sd /zd/ come in sdentato); in epoca postclassica dz /dz/ come in razzo; dalla tarda koinè s sonora /z/ come in rosa
ἦτα
èta

Η	η	e (aperta e lunga) /ɛː/; dalla tarda koinè /i/
θῆτα
thèta

Θ	θ	th (t seguito da aspirazione, /tʰ/); dalla tarda koinè /θ/, sordo come th inglese di path)
ἰῶτα
iòta

Ι	ι	i /i/
κάππα
kàppa

Κ	κ	k (sempre velare) /k/
λάμβδα
làmbda

Λ	λ	l /l/
μῦ
my

Μ	μ	m /m/
νῦ
ny

Ν	ν	n /n/
ξεῖ (ξῖ)
xéi (o, più comunemente, xi)

Ξ	ξ	ks /ks/
ὂ μικρόν
omicròn (o, alla latina, omìcron)

Ο	ο	o (breve) /ɔ/
πεῖ (πῖ)
péi (o, più comunemente, pi)

Π	π	p /p/
ῥῶ
rho (o, più comunemente, ro)

Ρ	ρ	r /r/
σῖγμα
sìgma

Σ	σ/ς (ς si usa solo se è finale di parola)	s (sempre sorda come in sasso) /s/
ταῦ
tàu

Τ	τ	t /t/
ὓψιλόν
hypsilòn (o, alla latina, hypsìlon)

Υ	υ	ü (come la u francese, /y/); se è secondo elemento di dittongo è come la u italiana; intorno all'anno 1000 si evolve in /i/
φεῖ (φῖ)
phéi (o, più comunemente, phi o fi)

Φ	φ	ph (p seguito da aspirazione /pʰ/); dalla tarda koinè /ɸ/, poi /f/
χεῖ (χῖ)
khéi (o, più comunemente, khi)

Χ	χ	kh (k seguito da aspirazione, /kʰ/); dalla tarda koinè come ch tedesco /x/
ψεῖ (ψῖ)
pséi (o, più comunemente, psi)

Ψ	ψ	ps /ps/
ὦ μέγα
omèga (o, alla latina, òmega)

Ω	ω	o (aperta e lunga) /ɔː/
La scrittura greca antica non è tuttavia quella oggi utilizzata per riportare i testi greci. La distinzione tra lettera maiuscole e minuscole, ad esempio, non si può far risalire a prima del Medioevo, mentre un sistema di accentazione completo risale all'XI secolo. Così la nostra lettera "S" corrispondeva solo a "Σ" e, dall'età alessandrina, "Ϲ" (il cosiddetto sigma lunato): il sigma finale, "ς", risale infatti al Medioevo. Anche la punteggiatura è una introduzione moderna. Così Barry P. Powell[4] ricorda: «Nelle più antiche attestazioni di scrittura greca, quali possiamo ricostruire sulla scorta delle poche iscrizioni superstiti, non c'è alcuna distinzione grafica tra omicron (= o breve) e omega (= o lungo), oppure tra epsilon (e breve) ed eta (e lungo) e le consonanti doppie sono scritte come quelle semplici. Le parole non vengono separate l'une dalle altre, sono assenti segni diacritici quali l'accento [...]». Nelle testimonianze più antiche, la scrittura era di tipo "bustrofedico" (=segue il movimento del bue) ovvero dapprima da destra verso sinistra per risultare da sinistra verso destra al rigo successivo. La lettura rappresentava quindi un flusso continuo di suoni e veniva decodificata per mezzo delle orecchie e non per mezzo degli occhi come per i moderni.[4]

Note
^ I numeri della scuola 2007/2008
^ Comunicati stampa, su archivio.pubblica.istruzione.it. URL consultato il 28 gennaio 2022.
^ http://hubmiur.pubblica.istruzione.it/alfresco/d/d/workspace/SpacesStore/26d11e97-a568-462b-b6e7-edb65a5f6da1/notiziario_iscritti_10_5_10.pdf
 Barry P. Powell, Omero, Bologna, il Mulino, 2004, p. 18.
Bibliografia
Didattica e testi di riferimento
Dino Pieraccioni, Morfologia storica della lingua greca, D'Anna, Messina-Firenze, 1975.
Dino Pieraccioni, Grammatica greca, Firenze, 1976.
Carmelo Restifo, Nuovo corso di greco, vol. 1 Grammatica, Firenze, Le Monnier, 2001
Angelo Cardinale, I Greci e noi, Ferraro, Napoli, 1990.
Pierangelo Agazzi, Massimo Vilardo, Ἑλληνιστί - Grammatica della lingua greca, Zanichelli, 2002.
Carlo Campanini, Paolo Scaglietti, Greco - terza edizione, vol. Grammatica descrittiva, Sansoni per la scuola, 2010
Giacinto Agnello, Arnaldo Orlando, Manuale del greco antico - con un profilo di greco moderno, teoria, Palumbo, 1998, ISBN 978-88-8020-206-6
Giacinto Agnello, Arnaldo Orlando, Manuale del greco antico - con un profilo di greco moderno, esercizi, Palumbo, 1998, ISBN 978-88-8020-229-5
Nicola Basile, Sintassi storica del greco antico, Levante, 1998-2001, ISBN 8879492489
Valeria Tusa Massaro, Sintassi del greco antico e tradizione grammaticale , L'Epos, 1993
Saggistica
Maria Libera Garabo, Il greco antico, Carocci, 2008, ISBN 9788843046362, OCLC 635803761.
Monique Trédé, Piccole lezioni sul greco antico, Il melangolo, 1º gennaio 2009, ISBN 9788870187489, OCLC 800521690. (edizione originale (FR) Petites leçons sur le grec ancien, Editions Stock, 2008.)
Barry P. Powell, Omero, Bologna, il Mulino, 2004.
Voci correlate
Grammatica del greco antico
Dialetti greci antichi
Greco bizantino
Linea Jireček
Letteratura greca
Filosofia greca
Hermeneumata Pseudodositheana
Koinè
Lingua greca
Lingua omerica
Lista delle lingue più antiche per prima attestazione scritta
Onomata Kechiasmena
Lista di studiosi del greco antico
Verbi protoindoeuropei
Altri progetti
Collabora a Wikiquote Wikiquote contiene citazioni sul greco antico
Collabora a Wikibooks Wikibooks contiene testi o manuali sul greco antico
Collabora a Wikiversità Wikiversità contiene risorse sul greco antico
Collabora a Wikimedia Commons Wikimedia Commons contiene immagini o altri file sul greco antico
Collabora a Incubator Incubator contiene un test su Wikipedia sul greco antico
Collegamenti esterni
(EN) Lingua greca antica, su Enciclopedia Britannica, Encyclopædia Britannica, Inc. Modifica su Wikidata
(EN) Lingua greca antica, su Ethnologue: Languages of the World, Ethnologue. Modifica su Wikidata
sito italiano con un tutorial piuttosto vivace di greco antico
sito inglese molto dettagliato per apprendere il greco antico
Online Greek resources elenco di siti utili per l'approfondimento della lingua]
grande raccolta di testi in lingua originale e traduzione inglese
dizionario online di greco antico-italiano e viceversa
La grammatica e la sua utilità secondo gli antichi Archiviato il 23 gennaio 2015 in Internet Archive., articolo di Giovanni Costa sul sito Storia e società Archiviato il 23 gennaio 2015 in Internet Archive. di Enrico Pantalone
Controllo di autorità	Thesaurus BNCF 122 · LCCN (EN) sh85057151 · GND (DE) 4113791-7 · BNE (ES) XX528270 (data) · BNF (FR) cb11931595m (data) · J9U (EN, HE) 987007540815605171
  Portale Antica Grecia
  Portale Linguistica
Categorie: Lingua greca anticaLingue estinteLingue e dialetti della Sicilia[altre]
Menu di navigazione
Accesso non effettuato
discussioni
contributi
registrati
entra
VoceDiscussione
LeggiModificaModifica wikitestoCronologia
Cerca in Wikipedia
Pagina principale
Ultime modifiche
Una voce a caso
Nelle vicinanze
Vetrina
Aiuto
Sportello informazioni
Comunità
Portale Comunità
Bar
Il Wikipediano
Fai una donazione
Contatti
Strumenti
Puntano qui
Modifiche correlate
Carica su Commons
Pagine speciali
Link permanente
Informazioni pagina
Cita questa voce
Elemento Wikidata
Stampa/esporta
Crea un libro
Scarica come PDF
Versione stampabile
In altri progetti
Wikimedia Commons
Wikibooks
Wikiquote
Wikiversità

In altre lingue
Alemannisch
Brezhoneg
Català
Deutsch
English
Español
Français
Occitan
Português
Altre 102
Modifica collegamenti
Questa pagina è stata modificata per l'ultima volta il 24 nov 2022 alle 21:08.
Il testo è disponibile secondo la licenza Creative Commons Attribuzione-Condividi allo stesso modo; possono applicarsi condizioni ulteriori. Vedi le condizioni d'uso per i dettagli.
Informativa sulla privacyInformazioni su WikipediaAvvertenzeVersione mobileSviluppatoriStatisticheDichiarazione sui cookieWikimedia FoundationPowered by MediaWiki